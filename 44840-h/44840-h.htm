<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="fi" lang="fi">
  <head>
    <meta http-equiv="Content-Type" content="text/html;charset=UTF-8" />
    <meta http-equiv="Content-Style-Type" content="text/css" />
    <title>
      The Project Gutenberg eBook of Talvinen tarina, by William Shakespeare.
    </title>
    <style type="text/css">

.by {
    text-align: center;
    font-size: 120%;
    padding-top: 2em;
}

.author {
    text-align: center;
    font-size: 135%;
}

.transl {
    text-align: center;
    font-size: 120%;
    padding-top: 2em;
}

body {
    margin-left: 10%;
    margin-right: 10%;
}

    h1,h2,h3 {
    text-align: center;
    clear: both;
}

p {
    margin-top: .51em;
    text-align: left;
    margin-bottom: .49em;
}

.p4       {margin-top: 4em;}

hr {
    width: 33%;
    margin-top: 2em;
    margin-bottom: 2em;
    margin-left: auto;
    margin-right: auto;
    clear: both;
}

hr.chap {width: 65%}

.poem {
    margin-left:10%;
    margin-right:10%;
    text-align: left;
}

.poem .stanza {margin: 1em 0em 1em 0em;}
    .poem span.i0     {display: block; margin-left: 0em; padding-left: 3em; text-indent: -3em;}

    </style>
  </head>

<body>

<h1>TALVINEN TARINA</h1>

<p class="by">Kirj.</p>

<p class="author"><b>William Shakespeare</b></p>

<p class="transl">Paavo Cajanderin suomennos ilmestyi v. 1894.
</p>



<p class="p4" />
<p><b>Näytelmän henkilöt:</b></p>

<p>
LEONTES, Sisilian kuningas.<br />
MAMILLIUS, hänen poikansa.<br />
CAMILLO,    |<br />
ANTIGONUS,  |  Sisilian ylimyksiä.<br />
CLEOMENES,  |<br />
DION,<br />
POLYXENES,  Böhmin kuningas.<br />
FLORIZEL, hänen poikansa.<br />
ARCHIDAMUS, böhmiläinen ylimys.<br />
Merimies<br />
Vanginvartija.<br />
Vanha paimen, Perditan isäksi luultu.<br />
Hänen poikansa.<br />
AUTOLYCUS. veijari.<br />
Aika, khoorina.<br />
HERMIONE. Leonteen puoliso.<br />
PERDITA, Leonteen ja Hermionen tytär.<br />
PAULINA, Antigonuksen vaimo.<br />
EMILIA, kuningattaren kamarirouva.<br />
MOPSA,   | paimenettaria.<br />
DORCAS,  |<br />
</p>

<p>Hoviherroja, hovinaisia, ylimyksiä, oikeuden virkamiehiä
ja palvelijoita, paimenia ja paimenettaria, vartijoita y.m.</p>

<p>Tapahtuu osittain Sisiliassa, osittain Böhmissä.</p>



<hr class="chap" />
<h2>ENSIMMÄINEN NÄYTÖS.</h2>


<h3>Ensimmäinen kohtaus.</h3>

<p>
<span style="margin-left: 2em;">Sisilia. Vierashuone Leonteen hovilinnassa.</span><br />
<span style="margin-left: 2em;">(Camillo ja Archidamus tulevat.)</span><br />
</p>

<p>ARCHIDAMUS.
Jos joskus, Camillo, satutte Böhmissä käymään samanlaisessa toimessa,
kuin mikä nyt on minun virkaintoni liikkeelle pannut, niin saattepa,
kuten sanoin, nähdä, että suuri on erotus meidän Böhmin ja teidän
Sisilian välillä.</p>

<p>CAMILLO.
Luulenpa, että ensi kesänä Sisilian kuningas aikoo Böhmin kuninkaalle
maksaa velkansa ja käydä vuorovierailulla.</p>

<p>ARCHIDAMUS.
Vaikka vieraanvaramme tuottaakin meille häpeätä, niin on kuitenkin hyvä
tahto puolustuksenamme; sillä tosiaankin &mdash;</p>

<p>CAMILLO.
Mitä joutavia!</p>

<p>ARCHIDAMUS.
Toden totta, puhun täydestä sydämmestä: me emme voi sellaisella
loistolla &mdash; niin suurenmoisella &mdash; en tiedä kuinka sanoa. &mdash;
Pitänee antaa teille unijuomaa, että aistinne eivät tajuaisi
puutteellisuuttamme, eivätkä meitä ainakaan moittisi, jos eivät
kehuakaan saattaisi.</p>

<p>CAMILLO.
Liian kalliisti maksatte vapaaehtoisen tarjon.</p>

<p>ARCHIDAMUS.
Uskokaa minua, minä puhun niin kuin tietoni käskee ja niin kuin suoruus
vaatii.</p>

<p>CAMILLO.
Sisilia ei milloinkaan voi Böhmille osoittaa liikaa ystävyyttä. He
kasvoivat yhdessä lapsina, ja silloin heihin juurtui keskinäinen
rakkaus niin suuri, että sen nyt täytyy aluvia työntää. Sitten kuin
kypsynyt arvo ja kuninkaalliset velvollisuudet erottivat heidät
toisistaan, ovat he, vaikk'ei itse kohdastansa, kuitenkin
kuninkaallisten edustajien kautta yhtyneet vaihtamaan lahjoja, kirjeitä
ja ystävällisiä lähetyksiä, niin että erilläänkin ollen ovat näyttäneet
yhdessä olevan, paiskanneet kättä ikäänkuin pohjattoman syvyyden ylitse
ja syleilleet toisiaan ikäänkuin vastakkaisten ilmain ääriltä. &mdash;
Jumala heidän ystävyyttään varjelkoon!</p>

<p>ARCHIDAMUS.
Luulenpa ettei maailman pahuus eikä mikään voi sitä muuttaa. Teille
tuottaa sanomatonta iloa nuori Mamillius prinssinne; hän on
toivehikkain nuorukainen, minkä ikänäni olen nähnyt.</p>

<p>CAMILLO.
Minulla on samat hyvät toiveet hänestä kuin teilläkin. Hän on
erinomainen lapsi, hän oikein virvoittaa alamaista ja lohduttaa vanhaa
sydäntä. Ne, jotka sauvain nojassa kulkivat, ennen kuin hän oli
syntynyt, toivovat elävänsä siksi, että näkisivät hänet miehenä.</p>

<p>ARCHIDAMUS.
Kuolisivatko he muuten mielellään?</p>

<p>CAMILLO.
Varmaankin, jos ei heillä olisi muuta syytä toivoa pitempää elämää.</p>

<p>ARCHIDAMUS.
Jos ei kuninkaalla olisi poikaa, mielisivät he sauvain nojassa käydä,
kunnes hän saisi pojan.</p>

<p>
<span style="margin-left: 2em;">(Poistuvat.)</span><br />
</p>



<h3>Toinen kohtaus.</h3>

<p>
<span style="margin-left: 2em;">Seutu sama. Juhlahuone hovilinnassa.</span><br />
<br />
<span style="margin-left: 2em;">(Leontes, Polyxenes, Hermione, Mamillius,</span><br />
<span style="margin-left: 2em;">Camillo ja seuralaisia tulee.)</span><br />
<br />
POLYXENES.<br />
Vetisen kuun jo paimen yhdeksästi<br />
On nähnyt vaihtuvan sen jälkeen kuin<br />
Jäi meiltä valtaistuin tyhjillensä;<br />
Ja saman verran aikaa kiitoksetkin<br />
Ne meiltä veis, ja sittenkin me velkaan<br />
Ikuiseen jäisimme. Siis niinkuin nolla,<br />
Jok' oikean saa paikan, samoin minä<br />
Yhdellä "kiitän" kertaan monta tuhatt'<br />
Edellä käypää.<br />
<br />
LEONTES.<br />
<span style="margin-left: 7.5em;">Säästäkäätte kiitos</span><br />
Lähtöönne asti.<br />
<br />
POLYXENES.<br />
<span style="margin-left: 8em;">Huomenna on lähtö.</span><br />
Kotona jotain varon tapahtuneen<br />
Poiss' ollessani, varon vinhan tuulen<br />
Siell' yltyvän, jok' ajaa huudahtamaan:<br />
"Niin kävi, paha kyllä". Sitä paitse<br />
Liiaksi teitä vaivaan.<br />
<br />
LEONTES.<br />
<span style="margin-left: 11.5em;">Pääni pidän,</span><br />
Sit' ette käännä.<br />
<br />
POLYXENES.<br />
<span style="margin-left: 9em;">Lähteä mun täytyy.</span><br />
<br />
LEONTES.<br />
Vain viikko vielä.<br />
<br />
POLYXENES.<br />
<span style="margin-left: 9.5em;">Ei, ei, huomenna.</span><br />
<br />
LEONTES.<br />
No, aika tasan siis; ja sitä vastaan<br />
Ei inttämistä.<br />
<br />
POLYXENES.<br />
<span style="margin-left: 7.5em;">Älkää kiusatko!</span><br />
Ei toista ketään maailmassa, joka<br />
Mun valtaa niin kuin te; niin kävis nytkin,<br />
Jos vaatis sitä tarve, vaikka kohta<br />
Mun täytyisikin kieltää. Toimet kotiin<br />
Mua käskevät; jos estätte nyt mua,<br />
Niin vitsaust' on mulle rakkautenne,<br />
Ja jäämiseni rasitusta teille;<br />
Sen vältän näin: hyvästi, veliseni!<br />
<br />
LEONTES.<br />
Kuningatarko mykkä? Puhukaa.<br />
<br />
HERMIONE.<br />
Ma aioin vaiti olla, kunnes teille<br />
Hän vannoisi, ett'ei hän jäisi. Liiaks<br />
On pyyntönnekin mieto; sanokaatte:<br />
Böhmiss' on kaikki hyvin, tieto sieltä<br />
Vast' ikään tänne sai; se sanokaa,<br />
Niin aseet hältä riisutte.<br />
<br />
LEONTES.<br />
<span style="margin-left: 13.5em;">Niin oikein.</span><br />
<br />
HERMIONE.<br />
Jos poikaans' ikävöi hän, se syy kelpaa;<br />
Mut sanokoon sen siis ja matkaan menköön.<br />
Jos sen hän vannoo vain, ei saa hän jäädä,<br />
Ajamme hänet täältä värttinöillä.<br />
<span style="margin-left: 2em;">(Polyxeneelle.)</span><br />
Kuninkaallista seuraanne vain viikoks<br />
Anoa rohkenen. Kun teille Böhmiin<br />
Mun tulee mieheni, täys häll' on valta<br />
Viivähtää kuukaus yli lähtöpäivän,<br />
Ja kuitenkaan en kellon naksausta<br />
Vähemmin lemmi sinua, Leontes,<br />
Kuin mikään vaimo miestään. &mdash; Jäättehän?<br />
<br />
POLYXENES.<br />
En.<br />
<br />
HERMIONE.<br />
<span style="margin-left: 2em;">Jäättepä.</span><br />
<br />
POLYXENES.<br />
<span style="margin-left: 7em;">En, totta vie, en voi.</span><br />
<br />
HERMIONE.<br />
Vai "totta vie". Se vala suurt' ei paina.<br />
Mut minä, vaikka valallanne tähdet<br />
Radaltaan syöksisitte, minä sanon:<br />
"Te jäätte, totta vie". Niin, jäättehän?<br />
Vaimonko "totta vie" ei yhtä voipa<br />
Kuin miehen? Jäättehän? Jos teille mieluump'<br />
On olo vankina kuin vierahana,<br />
Niin lähteissänne saatte ruoan maksaa<br />
Ja kiitoksista pääsette. No, vastaus:<br />
Vanki vai vieras? Toinen taikka toinen,<br />
Niin, totta vie!<br />
<br />
POLYXENES.<br />
<span style="margin-left: 8.5em;">Siis mieluisemmin vieras.</span><br />
Vankina olo rikost' olettaa,<br />
Jot' ei niin helppo ole minun tehdä<br />
Kuin teidän kostaa.<br />
<br />
HERMIONE.<br />
<span style="margin-left: 10em;">Vanginvartijanne</span><br />
En ole siis, vaan hyvä emäntänne.<br />
Kas niin, nyt urkin poikajuonianne,<br />
Mun mieheni ja teidän; oli teissä<br />
Kai veitikoita?<br />
<br />
POLYXENES.<br />
<span style="margin-left: 8em;">Kaunis kuningatar,</span><br />
Kaks velikultaa, joilla muut' ei huolta,<br />
Kuin ett' on taaskin päivä huomispäivä<br />
Ja että poikuutt' ikuisesti kestäis.<br />
<br />
HERMIONE.<br />
Mun mieheni kai teistä oli pahin?<br />
<br />
POLYXENES.<br />
Me niinkuin kaksoisvohlat auringossa<br />
Hypimme, toisillemme määkyen.<br />
Viatont' oli viattoman leikki,<br />
Pahuuden oppi outo oli meille,<br />
Ei moista uneksittukaan. Jos näin me<br />
Elelleet oisimme, ja heikko henki<br />
Verestä kuumast' ei ois yltyyn noussut,<br />
Niin taivahalle uljaast' olisimme<br />
Vastanneet: "syyttömät"; &mdash; niin, ottamatta<br />
Perintävikaa lukuun.<br />
<br />
HERMIONE.<br />
<span style="margin-left: 10.5em;">Kompastuitte</span><br />
Siis myöhemmin?<br />
<br />
POLYXENES.<br />
<span style="margin-left: 8em;">Oo, hurskas rouva, sitten</span><br />
Se tuli kiusaus; tähän hullausaikaan<br />
Mun siippan' oli, nähkääs, laps, eik' ollut<br />
Kisakumppaninkaan silmä kauneuttanne<br />
Äkännyt vielä.<br />
<br />
HERMIONE.<br />
<span style="margin-left: 7.5em;">Herra varjelkoon!</span><br />
Siksensä johtopäätös! Perkeleiksi<br />
Sanotte muuten vaimonne ja minut.<br />
Vaan lisää! Synneistä, jotk' aikaan saimme,<br />
Vastaamme me, jos meidän kanssa teitte<br />
Ens' syntinne ja meidän kanssa yksin<br />
Rikosta jatkoitte ja ette muiden<br />
Kuin meidän kanssa hairailleet.<br />
<br />
LEONTES.<br />
<span style="margin-left: 16em;">Sa voitit?</span><br />
<br />
HERMIONE.<br />
Hän jää.<br />
<br />
LEONTES.<br />
<span style="margin-left: 4.5em;">Ei minun pyynnöstäni jäänyt.</span><br />
Hermione, puhunut et ole koskaan<br />
Noin hyvin.<br />
<br />
HERMIONE.<br />
<span style="margin-left: 5.5em;">Enkö koskaan?</span><br />
<br />
LEONTES.<br />
<span style="margin-left: 12.5em;">Kerran vainen.</span><br />
<br />
HERMIONE.<br />
Kuin? Kahdesti? No, milloin ensi kerran?<br />
Kehuilla syöttäin, lihoittakaa meitä<br />
Kun aljoelukkaa: yks hyvä teko,<br />
Mi maineetonna kuolee, sikiöitään<br />
Tuhansin tappaa. Palkkamme on kiitos;<br />
Pikemmin hellin muiskuin tuhat virstaa<br />
Meit' ajatte, kuin ruoskall' askeltakaan<br />
Mut asiaan: mun viime hyvä työni<br />
Tää pyyntö oli; mikä ensimmäinen?<br />
Vanhempi sill' on sisar, niinkö totta?<br />
Oi, jospa olisi sen nimi Armo.<br />
Vain kerran ennen hyvin puhuin, &mdash; milloin?<br />
Sanokaa, kuulla halaan.<br />
<br />
LEONTES.<br />
<span style="margin-left: 12em;">No niin, silloin</span><br />
Kuin kolme vitkaa kuuta tuskaan hivui,<br />
Ennenkuin valkokätes tarjosit<br />
Ja lempes annoit mulle; sanoit silloin:<br />
"Ijäksi sinun".<br />
<br />
HERMIONE.<br />
<span style="margin-left: 8em;">Armo todellakin.</span><br />
Kas vaan, puhunut kahdest' olen hyvin:<br />
Ens kerrall' ijäks jalon miehen voitin,<br />
Toisella vähäks aikaa ystävän.<br />
<br />
<span style="margin-left: 2em;">(Tarjoo kätensä Polyxeneelle.)</span><br />
<br />
LEONTES (syrjään).<br />
Tulista, liian tulista!<br />
Likeinen ystävyys likentää verta.<br />
Mun mieltän' ahdistaapi, sydän hyppii,<br />
Mut ei vaan ilosta. Tuo mairittelu<br />
Viatont' olla voi; sen liika vapaus<br />
Voi hyvyytt', auliutt', ystävyyttä olla<br />
Ja siivolt' aivan näyttää, &mdash; niinpä kyllä.<br />
Mut käden kutkutus, ja sormittelu<br />
Tuo tuommoinen, ja kiekaileva hymy,<br />
Kuin peilist' opittu, ja huokaus raskas,<br />
Kuin hirven, joka torven sointiin kuolee!<br />
Ei, lepertely tuo se ei tee hyvää<br />
Ei sydämmen, eik' otsankaan. &mdash; Mamillius,<br />
Oletko poikan'?<br />
<br />
MAMILLIUS.<br />
Olen, isä.<br />
<br />
LEONTES.<br />
<span style="margin-left: 8em;">Niinkö?</span><br />
Niin, käpyni, niin! Kah! Noessako nenäs?<br />
Se, sanotaan, on minun malliseni.<br />
Tulehan, pyyhin turpas &mdash; ei, ei, nenäs:<br />
Härillä, vasikoilla, mullikoilla,<br />
Niill' ompi turpa. &mdash; Yhä kopeloi hän<br />
Tuon miehen kättä! &mdash; Kuules, virkku vaska!<br />
Oletko vaskani?<br />
<br />
MAMILLIUS.<br />
<span style="margin-left: 8em;">Jos tahdot, isä.</span><br />
<br />
LEONTES.<br />
Jos sulla ryhmy-otsa ois ja sarvet,<br />
Ilmetty poikani sa oisit. Meidän<br />
Sanovat olevan kuin kaksi munaa;<br />
Niin vaimot väittää, kaikkia ne väittää.<br />
Mut vaikka petollista oisi kaikki<br />
Kuin suru silattu, kuin ves' ja tuuli,<br />
Ja petollista kuin sen arpapeli,<br />
Jok' omastaan ei toisen omaa tunne,<br />
Niin tott' on poika näköiseni. &mdash; Tule,<br />
Luo minuun sinisilmäs, sulo lapsi,<br />
Aarteeni, lihani! Voiko äitis? &mdash; Tokko? &mdash;<br />
Hekuma! kohti ydintä sä tähtäät;<br />
Mahdolliseksi mahdottoman teet<br />
Ja unelmissa virut. &mdash; Kuinka vois hän?<br />
Sa yhdess' oleettoman kanssa toimit<br />
Ja tyhjään liityt; luultavaa siis, että<br />
Yht' olet jonkin kanssa; olet varmaan,<br />
Ja luvallista enemmän, &mdash; sen tunnen,<br />
Sen tunnen niin, ett' aivot siitä potee<br />
Ja otsa kuortuu.<br />
<br />
POLYXENES.<br />
<span style="margin-left: 8.5em;">Mik' on kuninkaan?</span><br />
<br />
HERMIONE.<br />
Kovinpa rauhaton.<br />
<br />
POLYXENES.<br />
<span style="margin-left: 9em;">Kuningas hyvä,</span><br />
Kuink' ompi laita, veliseni?<br />
<br />
HERMIONE.<br />
<span style="margin-left: 14.5em;">Näyttää</span><br />
Kuin tuskan pilvet peittäis otsanne.<br />
Vihanko merkki?<br />
<br />
LEONTES.<br />
<span style="margin-left: 8em;">Ei, ei, todestaan.</span><br />
Useinpa luonto heikkouttaan näyttää<br />
Ja hellyyttään, ja kylmäverisempäin<br />
Pilaksi joutuu. Tuossa kun tuon pojan<br />
Tarkastin kasvoja, niin oli niinkuin<br />
Kakskolmatt' oisin vuotta nuoremp' ollut,<br />
Avoimin säärin, yllä samettinen.<br />
Vihanta tanttu, vyöllä miekka tylppä.<br />
Ett'ei se miestään purisi ja vaaraa<br />
Sais aikaan, niinkuin useinkin nuo hemmut.<br />
Kuink' olin mielestäni nyt tuon vesan,<br />
Tuon kyysän näköinen, tuon herrastyngän! &mdash;<br />
Mies, hyvänäskö pidät korvapuustin?<br />
<br />
MAMILLIUS.<br />
En, minä tappelen.<br />
<br />
LEONTES.<br />
<span style="margin-left: 9.5em;">Vai niin! No niin,</span><br />
Mies elää onnellansa! &mdash; Veliseni,<br />
Noin rakasko on pikku prinssis sulle<br />
Kuin mulle tää?<br />
<br />
POLYXENES.<br />
<span style="margin-left: 8em;">Hän tuolla kodiss' ompi</span><br />
Iloni, rattoni ja aatokseni,<br />
Vuorottain ystävä ja vihollinen,<br />
Soturi, norkko, ministeri, kaikki.<br />
Lyhentää talvipäiväks suvipäivän,<br />
Jokeltain poies houreet, jotka muuten<br />
Pilaisi veren.<br />
<br />
LEONTES.<br />
<span style="margin-left: 7.5em;">Täällä sama toimi</span><br />
On tällä myös. Me kahden kävelylle<br />
Nyt käymme; teill' on tärkeämpää tointa. &mdash;<br />
Hermione, lempeäs mua kohtaan näytä<br />
Myös veljellemme; kallein olkoon halpaa.<br />
Sun ja tuon pikku perhon jälkeen hän on<br />
Sydäntäni lähin.<br />
<br />
HERMIONE.<br />
<span style="margin-left: 8.5em;">Jos meit' etsitte,</span><br />
Niin puistoss' ollaan. Varrommeko siellä?<br />
<br />
LEONTES.<br />
Halunne mukaan tehkää; teidät löydän,<br />
Jos ilmoill' olette. &mdash; (Syrjään.) Nyt minä ongin,<br />
Vaikk' ette huomaa, mihin siiman heitin.<br />
Kas niin, kas niin!<br />
<span style="margin-left: 2em;">(Tarkastelee Polyxenesta ja Hermionea.)</span><br />
<span style="margin-left: 10em;">Kas, kuinka nokkaa, suuta</span><br />
Hän tuolle kurkoittaa, ja vaimon julkeutt'<br />
Aseenaan käyttää hyvää miestään vastaan!<br />
<span style="margin-left: 2em;">(Polyxenes, Hermione ja seuralaiset poistuvat.)</span><br />
He ovat poissa! Varpain, kynsin, hampain,<br />
Sormin ja sarvin kannattaa saan aisaa!<br />
Käy, poika, leikkimään; sun äitis leikkii;<br />
Ja minä leikin, mutta hölmön osaa,<br />
Ja leikin loppu vihellys on hautaan,<br />
Ja kuolonkelloina on pilkan nauru. &mdash;<br />
Leikitse, poika! &mdash; Aisaa kannatettu<br />
On ennenkin, sen tiedän; mont' on miestä &mdash;<br />
Nyt tällä haavaakin, kun siitä puhun &mdash;<br />
Jotk' eukkoansa halaa, tietämättään<br />
Ett' tokehessa salaa naapuri<br />
On kalastellut, herra Silivili,<br />
Läheinen naapuri. Se lohduks ompi,<br />
Ett' ovet muillakin noin tahtomatta<br />
On seljällään. Jos toivon heittäis kaikki,<br />
Joilt' eukot kompastuu, niin hirttäjäsi<br />
Mies joka kymmenes. Eik' auta mikään!<br />
Tuhoova kiimatähti vallall' on<br />
Ja pohjat, idät, etelät ja lännet<br />
Se hallitsee; ja loppupäätös ompi:<br />
Ei kohdull' ole salpaa, piru vieköön:<br />
Vihollisen se antaa tulla, mennä<br />
Kiluineen, kaluineen. Tää tauti meissä<br />
On tuhansissa, vaikka salass' on se. &mdash;<br />
No, poika?<br />
<br />
MAMILLIUS.<br />
<span style="margin-left: 5.5em;">Teidän näköisenne lienen.</span><br />
<br />
LEONTES.<br />
Niin, kiitos Herran! &mdash; Kuin? Camillo täällä?<br />
<br />
CAMILLO.<br />
Niin, herrani.<br />
<br />
LEONTES.<br />
<span style="margin-left: 7.5em;">Käy leikkimään, Mamillius!</span><br />
Sin' olet kelpo verta. &mdash;<br />
<span style="margin-left: 2em;">(Mamillius poistuu.)</span><br />
<span style="margin-left: 13em;">No, Camillo,</span><br />
Tuo armollinen herra jääkin tänne.<br />
<br />
CAMILLO.<br />
Työt' oli saada ankkur' iskemään;<br />
Kun te sen viskasitte, ei se purrut.<br />
<br />
LEONTES.<br />
Sen huomasit?<br />
<br />
CAMILLO.<br />
<span style="margin-left: 7em;">Hän teidän pyynnöstänne</span><br />
Ei jäänyt; syyksi sanoi tärkit toimet.<br />
<br />
LEONTES.<br />
Sen huomasit? &mdash; Tilani tunnetaan jo;<br />
Supistaan, kuiskaillaan: "Sisilia on &mdash;<br />
Niin, tiedättehän". Niiks on tullut, että<br />
Mun täytyy moista kuulla. &mdash; Kuinka jäi hän?<br />
<br />
CAMILLO.<br />
Kun hyvä kuningatar häntä pyysi.<br />
<br />
LEONTES.<br />
Kuningatar, niin! Hyvä tässä sopis,<br />
Mut nyt on niin, ett'ei se sovi. Onko<br />
Muut ovelat sen hoksanneet kuin sinä?<br />
Sull' äly on kuin sieni: sisääns' imee<br />
Enemmän kuin muut pölkkypäät. Sen onko<br />
Vaan tarkkapäiset tajunneet, ne, joilla<br />
Kalua kalloss' on? Ei tyhmät kollot<br />
Hämyä jutust' ole saaneet? Niinkö?<br />
<br />
CAMILLO.<br />
Jutusta? Selväähän on, että Böhmi<br />
Ei vielä lähde.<br />
<br />
LEONTES.<br />
<span style="margin-left: 8em;">Mitä?</span><br />
<br />
CAMILLO.<br />
<span style="margin-left: 11.5em;">Viel' ei lähde.</span><br />
<br />
LEONTES.<br />
Mut miks'ei?<br />
<br />
CAMILLO.<br />
<span style="margin-left: 6.5em;">Tyydyttääkseen teitä, herra,</span><br />
Ja kuningatarta.<br />
<br />
LEONTES.<br />
<span style="margin-left: 8.5em;">Vai tyydyttääkseen!</span><br />
Kuningatarta tyydyttääkseen! &mdash; Hyvä!<br />
Camillo, sydämmeni ajatukset,<br />
Salaiset neuvonikin sulle uskoin.<br />
Kuin pappi poveni sa perkasit,<br />
Ja parattuna luotasi ma lähdin.<br />
Mut suoruutes &mdash; se, mikä siltä näytti, &mdash;<br />
Petosta oli.<br />
<br />
CAMILLO.<br />
<span style="margin-left: 6.5em;">Varjelkohon Luoja!</span><br />
<br />
LEONTES.<br />
Niin kyllä: sin' et ole rehellinen,<br />
Tai jos sit' oletkin, niin pelkur' olet,<br />
Rehellisyyden rampautat ja siltä<br />
Häkäytät vauhdin; taikka työssäs veltto<br />
Olet palvelija, johon olen pannut<br />
Vakavan turvani; tai hupsu, joka<br />
Menetetyksi pelin näet ja rahat<br />
Ja pilana sen pidät.<br />
<br />
CAMILLO.<br />
<span style="margin-left: 10.5em;">Hyvä herra,</span><br />
Voin olla veltto, pelkuri ja hupsu;<br />
Ken näistä vioist' on niin vapaa, ettei<br />
Sen pelkuruus ja velttous ja hupsuus<br />
Maailman moniss' askareissa joskus<br />
Pujahda ilmi. Teidän toimissanne<br />
Jos milloinkaan ma tieten olin veltto,<br />
Niin hupsuutt' oli se; jos ehdoin tahdoin<br />
Ma hupsuttelin, niin se velttoutt' oli<br />
Kun loppua en aatellut; jos tehdä<br />
Sit' arastelin, josta varoin vaaraa,<br />
Ja jonka seuraus laiminlyömisestä<br />
Mua soimas, niin se pelkuutt' oli, jost' ei<br />
Lie vapaa viisainkaan. Siis luvallista<br />
On moinen heikkous, johon takertuupi<br />
Rehellisyyskin. Mutta suvaitkaatte<br />
Puhua suoraan; rikostani silmiin<br />
Mun suokaa katsella; jos silloin kiellän,<br />
Niin syytön olen.<br />
<br />
LEONTES.<br />
<span style="margin-left: 9em;">Etkö ole nähnyt, &mdash;</span><br />
Oletpa niin, jos aisan pontta paksump'<br />
Ei ole silmämunas, &mdash; taikka kuullut &mdash;<br />
Näin päivänselväst' asiast' ei vaiti<br />
Voi huhu olla, ei, &mdash; tai ajatellut, &mdash;<br />
Ken tät' ei aattele, on aatospaitti, &mdash;<br />
Ett' uskoton on vaimoni? Jos myönnät,<br />
Ja julkeast' et kiellä, ett' on sulla<br />
Ajatus, silmät, korvat, &mdash; sano ett' on<br />
Livakka vaimoni, niin, kiimaisempi<br />
Kuin piika-lutus, jonk' on ihat alttiit<br />
Jo ennen vihkivalaa. Vastaa, myönnä!<br />
<br />
CAMILLO.<br />
En voisi kuulla, heti kostamatta,<br />
Kuningatartani noin soimattavan.<br />
Kautt' elämäni, puhett' en noin halpaa<br />
Teilt' odottaisikaan; sen toistaminen<br />
Ois synti yhtä hirveä kuin rikos.<br />
Jos se on tosi.<br />
<br />
LEONTES.<br />
<span style="margin-left: 8em;">Onko kuiske tyhjää?</span><br />
Ja posken hierto poskeen? nokan nokkaan?<br />
Lipovat suutelukset? syvä huokaus<br />
Keskellä naurun tyrskää? &mdash; varma merkki<br />
Uskottomuuden, &mdash; jalkain kihnuttelu?<br />
Sopissa hiipiminen? Toivo, että<br />
Kuluisi aika, tunti minuutiksi<br />
Ja päivä yöksi? että umpi-sokot<br />
Kaikk' oisivat pait he, jott' irstaella<br />
Sopisi näkymättä? Sekö tyhjää?<br />
Haa! Silloin mailma kaikkineen on tyhjää.<br />
On taivaslaki tyhjää, Böhmi tyhjää,<br />
Vaimoni tyhjää, itse tyhjyys tyhjää,<br />
Jos tää on tyhjää!<br />
<br />
CAMILLO.<br />
<span style="margin-left: 9.5em;">Koittakaatte, herra,</span><br />
Tuo houruluulo poistaa aikanansa;<br />
Se vaarallist' on.<br />
<br />
LEONTES.<br />
<span style="margin-left: 9.5em;">Olkoon, se on tosi.</span><br />
<br />
CAMILLO.<br />
Ei, herra, ei!<br />
<br />
LEONTES.<br />
<span style="margin-left: 7.5em;">Mut on. Sa valheit' ajat,</span><br />
Niin valheita, sen sanon; sua vihaan.<br />
Älytön orja olet, tyhmä pöllö<br />
Tai liukas liehakko, jok' ihantelet<br />
Hyvää ja pahaa yhtä suopein silmin.<br />
Jos vaimollain niin saastunut ois maksa<br />
Kuin elämä, ei eläis hietalasin<br />
Hän juoksemaa.<br />
<br />
CAMILLO.<br />
<span style="margin-left: 7.5em;">Ken hänet saastutti?</span><br />
<br />
LEONTES.<br />
<span style="margin-left: 18em;">Hm!</span><br />
Tuo, jonka kaulassa kuin muistoraha<br />
Hän riippuvi, tuo Böhmi; &mdash; oo, jos taatut<br />
Mull' olis miehet, jotka näkisivät<br />
Mun kunniassan' omaa etuansa,<br />
Ominta hyötyään, he toimisivat<br />
Niin, että tuosta toimest' oisi loppu.<br />
Ja sinä, hänen juomanlaskijansa,<br />
Sa, jonka nostin halpuudesta arvoon<br />
Ja joka häpeäni näet niin selvään,<br />
Kuin taivas näkee maan ja maakin taivaan,<br />
Sä voisit höystää maljan, joka ijäks<br />
Ummistais vihamieheltäni silmät;<br />
Mua virvoittais se rohto.<br />
<br />
CAMILLO.<br />
<span style="margin-left: 13em;">Voisin kyllä;</span><br />
Mut ankaraa en rohtoa ma käyttäis,<br />
Vaan vitkaan hivuttavaa, jok' ei tehoo<br />
Niin tuimasti kuin myrkky. Mut en usko<br />
Ett' tahraa moist' on kuningattaressa,<br />
Jot' itse majesteetin maine turvaa.<br />
Rakastin teitä &mdash;<br />
<br />
LEONTES.<br />
<span style="margin-left: 9em;">Hornaan arveluines!</span><br />
Mua luuletko niin hupsuksi, niin hulluks,<br />
Ett' etsin huvikseni moista tuskaa,<br />
Ryvetän valkovuoteeni, &mdash; jok' unta<br />
Tuo puhtaana, mut tahrattuna polttaa<br />
Kuin okaat, nokkoset ja ampiaiset, &mdash;<br />
Sokaisen kruununprinssin veren &mdash; jonka<br />
Omaksen' uskon, omanani lemmin &mdash;<br />
Vain syyttä, suotta? Tekisinkö moista?<br />
Ken ois niin pöllö?<br />
<br />
CAMILLO.<br />
<span style="margin-left: 10em;">No niin, uskon teitä,</span><br />
Ja Böhmin täältä laitan, ehdoll' että<br />
Kun poiss' on hän, te kuningattarelle<br />
Aseman hälle tulevan taas suotte,<br />
Poikanne tähden etenkin, ja ett'ei<br />
Tutuissa hoveissa ja liittomaissa<br />
Sais kielikellot valtaa.<br />
<br />
LEONTES.<br />
<span style="margin-left: 12.5em;">Tien sa neuvoit,</span><br />
Jonk' itsekin jo valita ma aioin.<br />
Liata hänen kunniaans' en tahdo.<br />
<br />
CAMILLO.<br />
Arvoisa kuningas,<br />
Menkäätte siis, ja &mdash; katse kirkkahana<br />
Kuin vieraspidoiss' aivan &mdash; puhutelkaa<br />
Kuningatartanne ja böhmiläistä.<br />
Min' olen hänen juomanlaskijansa;<br />
Jos terveellistä juomaa saa hän multa,<br />
En tahdo olla miehiänne.<br />
<br />
LEONTES.<br />
<span style="margin-left: 12.5em;">Hyvä!</span><br />
Tee se, niin puolet sydäntäni saat;<br />
Jos et, niin omas halkaiset.<br />
<br />
CAMILLO.<br />
<span style="margin-left: 14.5em;">Ma teen sen.</span><br />
<br />
LEONTES.<br />
Tekeydyn iloiseksi, kuten neuvoit.<br />
<br />
<span style="margin-left: 2em;">(Menee.)</span><br />
<br />
CAMILLO.<br />
Oi, kuningatar raukka! &mdash; Mutta kuink' on<br />
Itseni laita? Myrkyttää mun pitää<br />
Tuo hyvä Polyxenes; muut' ei syytä<br />
Kuin kuuliaisuus herralleni, hälle,<br />
Jok' itseänsä vastaan kapinoipi<br />
Ja samaa vaatii seuraltaan. &mdash; Tuo teko<br />
Ylentää voisi; &mdash; vaikka tuhansin<br />
Niit' olis, jotka voideltujen murhast'<br />
On arvoon nousseet, min' en sitä tekis.<br />
Kirotkoon konnakin sen, kosk' ei moista<br />
Lie kiveen, vaskeen, päärmään pantu! Hovi<br />
Mun täytyy jättää: jos sen teen tai en,<br />
Niin menee kaula. Onnen tähti, koita!<br />
Kah, tuoss' on Böhmi!<br />
<br />
<span style="margin-left: 2em;">(Polyxenes tulee.)</span><br />
<br />
POLYXENES.<br />
<span style="margin-left: 11em;">Kummaa! Horjumassa</span><br />
Jo tääll' on suosioni. Puhumaton! &mdash;<br />
Camillo, terve!<br />
<br />
CAMILLO.<br />
<span style="margin-left: 8em;">Terve, majesteetti!</span><br />
<br />
POLYXENES.<br />
Mit' uutta hovista?<br />
<br />
CAMILLO.<br />
<span style="margin-left: 10em;">Ei erityistä.</span><br />
<br />
POLYXENES.<br />
Kuningas on sen näköinen, kuin oisi<br />
Maa-alan kadottanut yhtä rakkaan<br />
Kuin oma henki. Kohtasin juur' hänet.<br />
Tervehdin niinkuin tapa on, mut hänpä<br />
Pois käänsi päänsä, muikisteli suutaan<br />
Halveksivasti, riensi pois ja jätti<br />
Mun miettimähän syytä, mikä moisen<br />
Lie muutteen tuonut.<br />
<br />
CAMILLO.<br />
<span style="margin-left: 10.5em;">Sit' en tietää tohdi.</span><br />
<br />
POLYXENES.<br />
Et tohdi? Kuin? Sä tiedät, vaan et tohdi<br />
Sanoa sitä mulle? Niin se on;<br />
Sill' itselles sen sanot, minkä tiedät,<br />
Et sanokaan: "en tohdi". Oi, Camillo,<br />
Sun muotos muuttunut on niinkuin peili,<br />
Joss' itseni ma näen muuttuneena.<br />
Mua koskenee tuo muutos siis, kosk' on se<br />
Minutkin muuttanut.<br />
<br />
CAMILLO.<br />
<span style="margin-left: 10em;">On jokin tauti,</span><br />
Jok' iskee muutamiin; en tiedä, mikä<br />
Se tauti on, mut teist' on tarttunut se,<br />
Vaikk' olettekin terve.<br />
<br />
POLYXENES.<br />
<span style="margin-left: 12em;">Minustako?</span><br />
Mun silmäni ei ole basiliskin;<br />
Tuhansiin olen katsonut ja katseen'<br />
On tehnyt hyvää, tappanut ei ketään.<br />
Camillo, ylimys sa olet, lisäks<br />
Kokenut tietomies, &mdash; jok' yhtä paljon<br />
Ylimyst' ylentää kuin isän jalo<br />
Perintönimi, &mdash; pyydän, ilmaise,<br />
Jos jotain tiedät, jonka tieto hyödyks<br />
Vois olla mullekin; sit' älä peitä<br />
Vait'olon kätköön.<br />
<br />
CAMILLO.<br />
<span style="margin-left: 9.5em;">Vastata en tohdi.</span><br />
<br />
POLYXENES.<br />
Minusta tarttunut, vaikk' olen terve?<br />
Mun täytyy tietää se. &mdash; Camillo, kuule:<br />
Rukoilen kautta kaiken, mihin miestä<br />
Velvoittaa kunnia &mdash; ja tämä pyyntö<br />
Ei ole mikään halpa &mdash; ettäs sanot,<br />
Mink' arvaat tuhon mua väijyvän,<br />
Se onko lähellä vai etähällä,<br />
Kuink' estää sitä voi, jos voi; jos ei,<br />
Mitenkä sitä kestää.<br />
<br />
CAMILLO.<br />
<span style="margin-left: 10.5em;">Sanon sen,</span><br />
Kun kunniaani vetoo mies, jok' itse<br />
On kunnon mies. Siis kuulkaa neuvoni,<br />
Jot' yhtä joutuun tulee noudattaa,<br />
Kuin sanoa sen ehdin; muuten meillä<br />
Pää vaarass' on ja henki kaupan.<br />
<br />
POLYXENES.<br />
<span style="margin-left: 16.5em;">Sano!</span><br />
<br />
CAMILLO.<br />
Mun määräsi hän teidät murhaamaan.<br />
<br />
POLYXENES.<br />
Ken määräsi?<br />
<br />
CAMILLO.<br />
<span style="margin-left: 6.5em;">Kuningas.</span><br />
<br />
POLYXENES.<br />
<span style="margin-left: 11.5em;">Mistä syystä?</span><br />
<br />
CAMILLO.<br />
Hän luulee, jopa vannookin sen varmaks,<br />
Ikäänkuin nähnyt ois tai itse teillä<br />
Apuna ollut, &mdash; että ilkityötä<br />
Olette tehnyt kuningattarelle.<br />
<br />
POLYXENES.<br />
Myrkkyiseks silloin hyytyköhön visvaks<br />
Sydänvereni, ja nimeni sen nimeen<br />
Nivottakohon, joka petti Parhaan!<br />
Maineeni puhtain tulkoon löyhkäks, jota<br />
Jo kaukaa tylsimmänkin aisti kammoo.<br />
Näköni inhon tuottakoon ja kauhun<br />
Kuin iljettävin rutto, mit' on nähty<br />
Tai koskaan kuultu.<br />
<br />
CAMILLO.<br />
<span style="margin-left: 10em;">Vannokaatte vaikka</span><br />
Jok' ainokaisen taivaan tähden kautta<br />
Ja kaiken niiden tenhon, ennen voitte<br />
Te kieltää meren kuulemasta kuuta<br />
Kuin valoin järkyttää tai neuvoin kaataa<br />
Tuot' epäluulon linnaa, jonka perus<br />
On hänen uskonsa ja joka kestää<br />
Niin kauan kuin hän itse.<br />
<br />
POLYXENES.<br />
<span style="margin-left: 13em;">Mikä syynä?</span><br />
<br />
CAMILLO.<br />
En tiedä, mutta varmaan vaaraa taatump'<br />
On karttaa kuin sen syytä tiedustella.<br />
Siis, &mdash; jos te luotatte mun kunniaani,<br />
Mi tässä ruhoss' asuu, jonka voitte<br />
Mukaanne pantiks ottaa, &mdash; pois tän' yönä!<br />
Ma tiedon siitä miehillenne kuiskaan<br />
Ja kaksittain heit' eri teitä päästän<br />
Kaupungist' ulos. Teidän turvihinne<br />
Jää oma onneni; se täällä nyt on<br />
Jo menetetty. Älkää epäröikö!<br />
Kautt' isieni kunnian: totta puhun.<br />
Mut sitä tutkimaan jos tänne jäätte.<br />
Niin minä teit' en varro; eikä teillä<br />
Tääll' olo liene taatumpi kuin sillä,<br />
Jonk' itse kuningas on tuominnut ja<br />
Telattavaksi vannonut.<br />
<br />
POLYXENES.<br />
<span style="margin-left: 11.5em;">Sua uskon.</span><br />
Jo hänen kasvoistansa sydän kuulti.<br />
Kätesi mulle; oppaakseni lähde,<br />
Niin paikkas mua lähinnä on aina.<br />
Purjeiss' on laivat; kaksi päivää lähtöön<br />
On väki ollut valmiina. &mdash; Tuo koskee,<br />
Tuo luulevaisuus kallist' olentoa.<br />
Se yhtä suuri on, kuin hän on kaunis,<br />
Ja yhtä hillitön kuin mies on voipa,<br />
Ja kahta karvaammaksi tehnee koston<br />
Se luulo, että häväissyt on häntä<br />
Mies, joka aina hänt' on kunnioinnut.<br />
Mun valtaa pelko. Onneksi tää päätös<br />
Minulle olkohon ja lohduks tuolle<br />
Jalolle olennolle, joka syyttä<br />
Miehensä luuloiss' on. Camillo, tule:<br />
Sua niinkuin isää kunnioitan, jos<br />
Viet hengissä mun täältä. Paetkaamme!<br />
<br />
CAMILLO.<br />
Mun arvoni se mulle aukaiseepi<br />
Kaupungin kaikki portit. Suvaitkaa vaan<br />
Ajasta ottaa vaari. Lähtekäämme.<br />
<br />
<span style="margin-left: 2em;">(Poistuvat.)</span><br />
</p>



<hr class="chap" />
<h2>TOINEN NÄYTÖS.</h2>


<h3>Ensimmäinen kohtaus.</h3>

<p>
<span style="margin-left: 2em;">Paikka sama.</span><br />
<span style="margin-left: 2em;">(Hermione, Mamillius ja hovinaisia tulee.)</span><br />
<br />
HERMIONE.<br />
Pois poika viekää; mua häiritsee hän,<br />
En sitä nyt voi kestää.<br />
<br />
1 HOVINAINEN.<br />
<span style="margin-left: 12em;">Tulkaa, prinssi,</span><br />
Minusta saatte leikkitoverin.<br />
<br />
MAMILLIUS.<br />
Sinust' en huoli.<br />
<br />
1 HOVINAINEN.<br />
<span style="margin-left: 9em;">Miksi, rakas prinssi?</span><br />
<br />
MAMILLIUS.<br />
Mua suutelet ja puhut, niinkuin vielä<br />
Olisin lapsi. &mdash; Paremp' olet sinä.<br />
<br />
2 HOVINAINEN.<br />
Ja miks?<br />
<br />
MAMILLIUS.<br />
<span style="margin-left: 4.5em;">Ei siksi, että silmäkarvat</span><br />
On sulla mustemmat; lie joskus kauniit<br />
Mustatkin silmäkarvat, jos vaan eivät<br />
Ole liian paksut, &mdash; sulin tehty juomu,<br />
Kuunkanta hienon hieno vain.<br />
<br />
2 HOVINAINEN.<br />
<span style="margin-left: 14.5em;">Ken teille</span><br />
On moista opettanut?<br />
<br />
MAMILLIUS.<br />
<span style="margin-left: 10.5em;">Naisten kasvot. &mdash;</span><br />
Mut mink' on väriset sun silmäkarvas?<br />
<br />
1 HOVINAINEN.<br />
Siniset.<br />
<br />
MAMILLIUS.<br />
<span style="margin-left: 4.5em;">Älä! Rouvan näin, joll' oli</span><br />
Sininen nenä, vaan ei silmäkarvat.<br />
<br />
2 HOVINAINEN.<br />
Mut kuulkaas! Kuningatar, äitinne,<br />
On pikkusiin; koht' uuden, hienon prinssin<br />
Me saamme; kyllä silloin kisaisitte,<br />
Jos teistä huolisimme.<br />
<br />
1 HOVINAINEN.<br />
<span style="margin-left: 11.5em;">Niin, hän vahvast'</span><br />
On paisunut. Jumala hälle avuks!<br />
<br />
HERMIONE.<br />
Mit' ilveilyä siellä? Tule, lapsi,<br />
Taas seuraas kaipaan. Istu, kerro mulle<br />
Tarina.<br />
<br />
MAMILLIUS.<br />
<span style="margin-left: 4em;">Hauskako vai surullinen?</span><br />
<br />
HERMIONE.<br />
Niin hauska kuin vain tahdot.<br />
<br />
MAMILLIUS.<br />
<span style="margin-left: 15em;">Surullinen</span><br />
Sopivin talvell' on. Ma yhden tiedän,<br />
Siin' aaveit' on ja noitia.<br />
<br />
HERMIONE.<br />
<span style="margin-left: 14em;">Se kerro.</span><br />
No, istuhan ja ala; aaveillasi<br />
Mua oikein säikytä; sit' osaat tehdä.<br />
<br />
MAMILLIUS.<br />
Oli kerran miesi &mdash;<br />
<br />
HERMIONE.<br />
<span style="margin-left: 10em;">Istuhan; no ala!</span><br />
<br />
MAMILLIUS.<br />
Jok' asui kirkkomaalla. &mdash; Kerron hiljaa<br />
Nuo sirkat sit' ei kuulla saa.<br />
<br />
HERMIONE.<br />
<span style="margin-left: 15.5em;">No, jatka,</span><br />
Ja korvahan! kuiskaa.<br />
<br />
<span style="margin-left: 2em;">(Leontes. Antigonus, hoviherroja ja seuralaisia tulee.)</span><br />
<br />
LEONTES.<br />
<span style="margin-left: 11em;">Sielläkö</span><br />
Hän nähtiin? Seuroineen? Camillo myötä?<br />
<br />
1 HOVIHERRA.<br />
Männistöss' yhdyin heihin. Moista kiirett'<br />
En ole nähnyt. Silmin heitä saatoin<br />
Laivastoon asti.<br />
<br />
LEONTES.<br />
<span style="margin-left: 8.5em;">Mua miekkoista,</span><br />
Kun oikein näin ja toden arvasin! &mdash;<br />
Oo, vähempikin riittäisi Lemmon tuskaa<br />
Tää miekkoisuus! &mdash; Voi maljass' uida lukki,<br />
Ja sinä juot ja poistut tietämättä<br />
Myrkystä mitään, sillä oma tietos<br />
Ei ole myrkytetty; vaan jos joku<br />
Tuot' inhaa otust' osoittaa ja näyttää<br />
Mit' olet juonut, silloin kuotus tuima<br />
On sulta poven katkoa ja kyljet. &mdash;<br />
Minäkin join ja lukin näin. Camillo<br />
Hänt' auttoi, teki parittajan virkaa. &mdash;<br />
He hengen multa tahtovat ja kruunun;<br />
Epäilys toteen käy: &mdash; tuo viekas konna,<br />
Mun palkkaamani, palkoiss' oli hällä;<br />
Hän hankkeeni on ilmaissut, ja minä<br />
Nolattu olen narri, joka nulkin<br />
Ivailtava. &mdash; Mut kuinka pääsivätkään<br />
He portist' ulos?<br />
<br />
1 HOVIHERRA.<br />
<span style="margin-left: 9em;">Hänen arvollansa,</span><br />
Mi käskystänne suurempaakin aikaan<br />
On saanut.<br />
<br />
LEONTES.<br />
<span style="margin-left: 5.5em;">Hyvin tiedän. &mdash; Poika tänne!</span><br />
<span style="margin-left: 2em;">(Hermionelle.)</span><br />
Hyvä, ett'et sinä häntä imettänyt.<br />
Vaikk' on mun näköäni hän, niin liiaks<br />
On häness' äidin verta.<br />
<br />
HERMIONE.<br />
<span style="margin-left: 12em;">Leikkiäkö?</span><br />
<br />
LEONTES.<br />
Pois poika viekää! Hän sit' ei saa pitää;<br />
Pois, pois! Sen kanssa nyt hän leikitelköön,<br />
Jota hän kantaa, sillä Polyxenes<br />
Sen hälle tehnyt on.<br />
<br />
HERMIONE.<br />
<span style="margin-left: 10.5em;">Ei, sanon, ei,</span><br />
Ja vannon, että uskotte, min sanon,<br />
Vaikk' yritätte kieltää.<br />
<br />
LEONTES.<br />
<span style="margin-left: 12.5em;">Hyvät herrat,</span><br />
Katselkaa häntä tarkoin; jos on mieli<br />
Sanoa teillä: "hän on kaunis", heti<br />
Vavahtaa tuntonne ja lisää: "sääli,<br />
Ett'ei hän ole siveä ja puhdas!"<br />
Kiitelkää hänen ulkomuotoansa, &mdash;<br />
Jok' ansaitseekin suurta ylistystä, &mdash;<br />
Niin heti olan nykäys, hm! ja haa!<br />
Nuo poltinmerkit, joita parjaus käyttää &mdash;<br />
Ei, mitä? &mdash; sääli käyttää, sillä parjaus<br />
Hyveenkin polttaa; &mdash; niin tuo olan nykäys,<br />
Nuo hm! ja haa! &mdash; sanottuanne juuri<br />
"Hän kaunis on"; &mdash; teit' estää sanomasta:<br />
"Hän ompi siveä". Mut tietyks tulkoon<br />
Sen suusta, jolla suurin syy on harmiin:<br />
Hän portto on.<br />
<br />
HERMIONE.<br />
<span style="margin-left: 7.5em;">Jos sanoisi sen konna.</span><br />
Viheliäisin konna maailmassa.<br />
Hän suuremp' ois vaan konna; mut te, herra.<br />
Te erehdytte.<br />
<br />
LEONTES.<br />
<span style="margin-left: 7em;">Itse erehdyitte</span><br />
Te, hyvä rouvani, kun Polyxeneen<br />
Leonteeks luulitte. Oo, sinä eläin,<br />
Jot' en voi oikein nimin nimittääkään,<br />
Ett'ei mua raakuus matkisi ja samaa<br />
Käyttäisi kieltä kaikensäätyisille,<br />
Näin unhottain, mik' erotus on prinssin<br />
Ja kerjäläisen välillä. Ma sanoin,<br />
Ett' on hän portto, sanoin myöskin, kelle.<br />
Lisäksi: kavaltaja, jonka kanssa<br />
Camillo liitoss' on, mies, joka tietää<br />
Mit' itsekin tuon pitäis hävetä<br />
Katalan raiskaajankin nähden tietää,<br />
Ett' on hän portto pahempi, kuin mit' on<br />
Pahimmat tulenlautat; niin, hän tiesi<br />
Tuon paon myös.<br />
<br />
HERMIONE.<br />
<span style="margin-left: 8em;">En tiennyt, totta Jumal',</span><br />
En siitä tiennyt! Teitä kaduttaa,<br />
Parempaan tietoon kerran tultuanne,<br />
Nää herjauksenne. Hyvä puoliso,<br />
Mua tuskin hyvitätte sillä, että<br />
Sanotte pettyneenne.<br />
<br />
LEONTES.<br />
<span style="margin-left: 10.5em;">Ei, jos petyn</span><br />
Tään rakenteeni perustusten suhteen,<br />
Ei silloin koulupojan hyrrää jaksa<br />
Maapallo kantaa. &mdash; Tyrmään hänet viekää!<br />
Ken puhuu hänen puolestaan, on syypää<br />
Jo siksi, että puhuu.<br />
<br />
HERMIONE.<br />
<span style="margin-left: 11em;">Turman tähti</span><br />
Nyt hallitsee. Mun malttaa täytyy, kunnes<br />
Suopeemmaks kääntyy taivas. &mdash; Hyvät herrat,<br />
Niin hevin kuin muut naiset min' en itke,<br />
Ja tämän hyödyttömän kasteen puutos<br />
Teilt' ehkä säälin kuivaa; mut tääll' asuu<br />
Siveyden syvä suru, ja se palaa<br />
Niin, ett'ei sitä sammuttaa voi itkut.<br />
Mua, hyvät herrat, pyydän, tuomitkaa<br />
Niin leppeesti kuin ihmisrakkaus sallii; &mdash;<br />
Ja täyttyköön nyt tahto kuninkaan.<br />
<br />
LEONTES.<br />
Mua totellaanko?<br />
<br />
HERMIONE.<br />
<span style="margin-left: 8.5em;">Seuraako mua kukaan?</span><br />
Rukoilen, herra, suokaa naisieni<br />
Mukaani tulla; tilani sen vaatii,<br />
Sen näette. Ei, hyvät lapset, itkuun<br />
Ei syytä nyt; mut vankeuteen syypääks<br />
Jos emäntänne kuulette, niin silloin<br />
Valukoot kyyneleet, kun vapaa olen.<br />
Koetus tää tuo ikionnen mulle. &mdash;<br />
Hyvästi, kuningas; en murheisena<br />
Sois koskaan teitä näkeväni; mutta<br />
Niin käynee nyt. &mdash; No, tulkaa, teill' on lupa.<br />
<br />
LEONTES.<br />
Pois, tehkää niinkuin käskimme; pois täältä!<br />
<br />
<span style="margin-left: 2em;">(Kuningatar ja hovinaiset poistuvat.)</span><br />
<br />
1 HOVIHERRA.<br />
Rukoilen: palauttakaa kuningatar.<br />
<br />
ANTIGONUS.<br />
Punnitkaa tarkoin, muuten oikeutenne<br />
On väkivaltaa; siitä kolme kärsii:<br />
Te itse, poikanne ja puolisonne.<br />
<br />
1 HOVIHERRA.<br />
Siit' uskallan ma henkeni, jos vaan se<br />
Takeeksi kelpaa, että kuningatar<br />
On puhdas taivaan edessä ja teidän,<br />
Syytteestä &mdash; tarkoitan.<br />
<br />
ANTIGONUS.<br />
<span style="margin-left: 12.5em;">Jos toteen saadaan,</span><br />
Ett' toisin on, niin vaimoani vahdin<br />
Yöt päivät, häneen kytkettynä kiinni,<br />
Ja sen vaan uskon, minkä näen ja tunnen;<br />
On silloin joka tuuma naisen lihaa,<br />
Niin, joka hiuke naista uskoton.<br />
Jos hänkin on.<br />
<br />
LEONTES.<br />
<span style="margin-left: 7.5em;">Vait ole!</span><br />
<br />
1 HOVIHERRA.<br />
<span style="margin-left: 12.5em;">Hyvä herra &mdash;</span><br />
<br />
ANTIGONUS.<br />
Puhumme teidän, eikä omaan puoleen.<br />
On joku viettelijä, lemmon konna<br />
Teit' uskotellut; jos sen tuntisin,<br />
Niin ruhjoisin sen. Hänkö kunniaton! &mdash;<br />
Tytärtä mull' on kolme, yhdentoista<br />
Ja yhdeksän ja viiden ijässä;<br />
Jos tott' on tää, niin, kautta kunniani,<br />
Sen heille kostan, kohdun heiltä leikkaan,<br />
Ennenkuin neljäntoista ovat vanhat<br />
Ja epäsikiöitä siittää saavat.<br />
Mun perivät, mut ennen olen salvio,<br />
Kuin kelvottoman rodun kantaisä.<br />
<br />
LEONTES.<br />
Vait! Täss' on vainu yhtä valju teillä<br />
Kuin kuolleen nenällä; ma tunnen, näen sen<br />
Niinkuin te <i>tämän</i> (kouristaa häntä) tunnette, ja näette,<br />
Mik' elin teihin koskee.<br />
<br />
ANTIGONUS.<br />
<span style="margin-left: 12.5em;">Niin jos on,</span><br />
Ei kunnialle hautaa ole tarvis;<br />
Lemuksiks siit' ei jää maan tunkiolle<br />
Niin hiukkaakaan.<br />
<br />
LEONTES.<br />
<span style="margin-left: 9em;">Mua ei siis uskota!</span><br />
<br />
1 HOVIHERRA.<br />
Parempi jos täss' uskottaisi mua,<br />
Kuin teitä, herra! Ennen soisin, että<br />
Hän puhdas olis, kuin te oikeassa,<br />
Vaikk' oiskin moitteeksi se teille.<br />
<br />
LEONTES.<br />
<span style="margin-left: 18em;">Miksi</span><br />
Kyselen tuumianne? Paremp' on<br />
Totella vihan puuskaa. Majesteetti<br />
Ei neuvojanne kaipaa. Hyvyyttämme<br />
Sen kerroimme. Jos ette voi tai tahdo &mdash;<br />
Joko luonnon- taikka teko-tyhmyydestä &mdash;<br />
Niin nähdä totuutta kuin me, niin sitä<br />
Paremmin tutkikaatte; neuvojanne<br />
Ei meidän tarvis; asia, sen meno,<br />
Sen voitto, tappio meit' yksin koskee.<br />
<br />
ANTIGONUS.<br />
Parempi olis ollut hiljaisuudess'<br />
Asiaa ensin tutkia kuin siitä<br />
Melua nostaa.<br />
<br />
LEONTES.<br />
<span style="margin-left: 7em;">Mahdollistako?</span><br />
Sin' olet joko vanhuudesta tylsä<br />
Tai luotu narriksi. Camillon pako,<br />
Tuo tuttavallisuus &mdash; niin peittämätön.<br />
Niin epäiltävä, että todisteeksi<br />
Vaan näkemistä tarvittiin, ei muuta<br />
Kuin näkemistä, ilmeisethän oli<br />
Muut seikat kaikki &mdash; pakotti mua tähän.<br />
Mut vielä paremmaksi vakuudeksi &mdash;<br />
Näin tärkiss' asioissa hurja toimi<br />
Ois surettava &mdash; olen lähettänyt<br />
Apollon temppelihin, pyhään Delphiin<br />
Cleomeneen ja Dionin, jotk' ovat,<br />
Tiedämmä, taatut miehet. Kaikki riippuu<br />
Oraakelista nyt; sen pyhä neuvo<br />
Mua auttaa taikka kaataa. Teinkö oikein?<br />
<br />
1 HOVIHERRA.<br />
Ihan oikein, kuningas.<br />
<br />
LEONTES.<br />
<span style="margin-left: 11.5em;">Vaikk' itse vanna</span><br />
Asiast' olen enkä muuta kaipaa<br />
Kuin minkä tiedän, tulee oraakelin<br />
Tyventää muiden mielet, moisten, jotka,<br />
Typerän tyhminä kuin tuo, ei jaksa<br />
Yletä totuuteen. Suvaitsin siksi<br />
Tuon naisen poistaa läheisyydestämme,<br />
Ett'ei hän noiden kahden paennehen<br />
Petosta panis täytäntöön. Nyt tulkaa;<br />
Puhua tahdon kansalle; tää tapaus<br />
Kiihottaa meitä kaikkia.<br />
<br />
ANTIGONUS (syrjään).<br />
<span style="margin-left: 12.5em;">Niin, nauruun,</span><br />
Kun selvä totuus tulee päivän valoon.<br />
<br />
<span style="margin-left: 2em;">(Poistuvat.)</span><br />
</p>



<h3>Toinen kohtaus.</h3>

<p>
<span style="margin-left: 2em;">Seutu sama. Etuhuone kuningattaren vankilassa.</span><br />
<span style="margin-left: 2em;">(Paulina ja useita palvelijoita tulee.)</span><br />
<br />
PAULINA.<br />
Hae tänne vanginvartija ja sano<br />
Nimeni hälle. &mdash;<br />
<span style="margin-left: 2em;">(Yksi palvelijoista menee.)</span><br />
<span style="margin-left: 8.5em;">Jalo rouva, sulle</span><br />
Ei parhain hovi ole liian hyvä,<br />
Miks siis nyt tyrmäss' istut?<br />
<span style="margin-left: 2em;">(Palvelija palajaa, mukanaan vanginvartija.)</span><br />
<span style="margin-left: 15em;">Ystävä,</span><br />
Te tiedätte, ken olen?<br />
<br />
VANGINVARTIJA.<br />
<span style="margin-left: 11.5em;">Arvonainen,</span><br />
Ylevä rouva.<br />
<br />
PAULINA.<br />
<span style="margin-left: 6.5em;">Päästäkää siis minut</span><br />
Kuningattaren luo.<br />
<br />
VANGINVARTIJA.<br />
<span style="margin-left: 9.5em;">En tohdi, rouva,</span><br />
Päinvastainen on mulla jyrkkä kielto.<br />
<br />
PAULINA.<br />
Kaunista kieltää ystävien seura<br />
Hyveeltä, kunnialta! Onko lupa<br />
Tavata hänen naisiaan? Vain yhtä?<br />
Emiliaa?<br />
<br />
VANGINVARTIJA.<br />
<span style="margin-left: 4.5em;">Jos suvaitsette, rouva,</span><br />
Lähettää syrjään seuranne, niin saatan<br />
Emilian luoksenne.<br />
<br />
PAULINA.<br />
<span style="margin-left: 9.5em;">Se, pyydän, tehkää. &mdash;</span><br />
Menkäätte syrjään!<br />
<br />
<span style="margin-left: 2em;">(Seuralaiset poistavat.)</span><br />
<br />
VANGINVARTIJA.<br />
<span style="margin-left: 9.5em;">Minun täytyy olla</span><br />
Keskustelussa läsnä.<br />
<br />
PAULINA.<br />
<span style="margin-left: 10.5em;">Hyvä, hyvä!</span><br />
<span style="margin-left: 2em;">(Vanginvartija poistuu.)</span><br />
Mik' into tahratonta tahrata!<br />
Ihana kaunoaisti!<br />
<span style="margin-left: 2em;">(Vanginvartija palajaa Emilian kanssa.)</span><br />
<span style="margin-left: 9em;">Hyvä rouva,</span><br />
Mitenkä kuningattaren on laita?<br />
<br />
EMILIA.<br />
Niin hyvin kuin niin ylhäisen voi olla<br />
Noin sorrettuna. Surusta ja kauhusta &mdash;<br />
Kovempaa ei lie koskaan hento nainen<br />
Kokenut &mdash; synnytti hän ennen aikaa.<br />
<br />
PAULINA.<br />
Pojanko?<br />
<br />
EMILIA.<br />
<span style="margin-left: 4.5em;">Tyttären, ja kauniin lapsen,</span><br />
Terveen ja virkun. Äiti iloitseepi<br />
Ja sanoo: "Vanki parka, niinkuin sinä,<br />
Viaton minäkin".<br />
<br />
PAULINA.<br />
<span style="margin-left: 8.5em;">Sen minä vannon.</span><br />
Kirotut kuninkahan hullut houreet!<br />
Tään saa hän tietää, saapa niin! Se toimi<br />
On naiselle kuin luotu; minä teen sen.<br />
Jos mairii kieleni, niin rakkoutukoon,<br />
Niin ett'ei vihaa verisilmäist' enää<br />
Se koskaan torveta! Emilia hyvä,<br />
Mua suositelkaa kuningattarelle;<br />
Jos lapsens' uskoa hän tohtii mulle.<br />
Niin kuninkaan sen nähdä vien ja lupaan<br />
Asiat' ajaa oikein kuuluvasti.<br />
Kenties tuo heltyy, kun hän lapsen näkee;<br />
Viaton, puhdas äänettömyys usein<br />
Enemmän voi kuin puhe.<br />
<br />
EMILIA.<br />
<span style="margin-left: 11.5em;">Jalo rouva,</span><br />
Hyveenne, hyvyytenne on niin taattu,<br />
Ett' altis, suora hankkehenne varmaan<br />
Hyvinkin päättyy. Sopivampaa naista<br />
Ei tähän toimeen löydy. Pyydän, käykää<br />
Lähihuoneeseen, niin kuningattarelle<br />
Ilmoitan heti jalon tarjonne.<br />
Hän tänään hautonut on samaa tuumaa,<br />
Mut ketään arvomiest' ei tohdi pyytää,<br />
Peläten kieltoa.<br />
<br />
PAULINA.<br />
<span style="margin-left: 8.5em;">Sanokaa hälle,</span><br />
Ett'en ma kieltän' aio lainkaan säästää;<br />
Jos se niin liukas on, kuin miel' on uljas,<br />
Niin jotain aikaan saanen.<br />
<br />
EMILIA.<br />
<span style="margin-left: 13.5em;">Kost' jumala!</span><br />
Kuningattaren luo nyt lähden. Käykää<br />
Lähemmä, olkaa hyvä.<br />
<br />
VANGINVARTIJA.<br />
<span style="margin-left: 10.5em;">Kuningatar</span><br />
Jos suvaitsee nyt lapsen luotaan antaa,<br />
Niin kuinka käy mun, jos sen täältä päästän,<br />
Kun mull' ei siihen valtaa?<br />
<br />
PAULINA.<br />
<span style="margin-left: 14em;">Huolet' olkaa!</span><br />
Laps vanki äidin kohduss oli vainen.<br />
Ja suuren luonnon lain ja säännön mukaan<br />
Siit' on se vapaa nyt, ei osallinen<br />
Kuninkaan vihaan eikä syypää myöskään<br />
Kuningattaren rikokseen, jos moista<br />
On olemassakaan.<br />
<br />
VANGINVARTIJA.<br />
<span style="margin-left: 8.5em;">Sen ihan uskon.</span><br />
<br />
PAULINA.<br />
Siis huolet' olkaa: minä astun teidän<br />
Ja vaaran väliin, kautta kunniani!<br />
<br />
<span style="margin-left: 2em;">(Kaikki poistuvat.)</span><br />
</p>



<h3>Kolmas kohtaus.</h3>

<p>
<span style="margin-left: 2em;">Seutu sama. Huone hovilinnassa.</span><br />
<span style="margin-left: 2em;">(Leontes, Antigonus, hoviherroja ja seuralaisia tulee.)</span><br />
<br />
LEONTES.<br />
Ei rauhaa öin, ei päivin! Heikkoutt' on<br />
Tää mielentila, pelkkää heikkoutta.<br />
Jos syy vaan olis poissa &mdash; osa syystä &mdash;<br />
Tuo naikko! Kuningasta hylkiötä<br />
Ei yllä käteni; hän turviss' ompi,<br />
Ajuni ampumatkan ulkopuolla.<br />
Mut iskeä voin naikkoon. Hän jos poissa<br />
Ja tulen oma ois, niin pala jäisi<br />
Taas toinen puoli rauhaa. &mdash; Kuka siellä?<br />
<br />
PALVELIJA.<br />
Palvelijanne.<br />
<br />
LEONTES.<br />
<span style="margin-left: 7em;">Kuink' on pojan laita?</span><br />
<br />
PALVELIJA.<br />
Makasi hyvin yönsä; luultavasti<br />
On tauti taittunut.<br />
<br />
LEONTES.<br />
<span style="margin-left: 10em;">Mik' ylväs lapsi!</span><br />
Kun tajusi hän äidin häväistyksen,<br />
Niin oiti kuihtui, laihtui, tunsi kaihon,<br />
Ikäänkuin tarttunut ois häpy häneen,<br />
Menetti ilon, unen, ruokahalun,<br />
Pelehtyi aivan. &mdash; Yksin tahdon olla;<br />
Pois, käykää poikaa katsomaan. &mdash;<br />
<span style="margin-left: 2em;">(Seuralaiset lähtevät.)</span><br />
<span style="margin-left: 17em;">Hyi, häntä</span><br />
Älä aattelekaan! Siihen suuntaan käypä<br />
Jo pelkkä koston ajatuskin kimmoo<br />
Takaisin minuun; suuri häll' on valta,<br />
Suvut ja liittolaiset; &mdash; hän siis jääköön<br />
Parempaan aikaan; naikkoa vain kosto<br />
Nyt kohdatkoon. Camillo ja Polyxenes<br />
Mua nauravat, ivaavat suruani;<br />
Jos yltää heidät voisin, eivät naurais,<br />
Ei, eikä tuokaan, jok' on vallassani.<br />
<br />
<span style="margin-left: 2em;">(Paulina tulee, lapsi sylissä.)</span><br />
<br />
1 HOVIHERRA.<br />
Täst' ette pääse.<br />
<br />
PAULINA.<br />
<span style="margin-left: 9em;">Mitä? Hyvät herrat.</span><br />
Pikemmin tulis teidän mua auttaa.<br />
Pelättävämpi tuonko hurja vimma<br />
Kuin henki kuningattaren, sen raukan,<br />
Mi puhtaamp' on, kuin tuo on luulevainen.<br />
<br />
ANTIGONUS.<br />
Vait, vait!<br />
<br />
1 HOVIHERRA.<br />
<span style="margin-left: 6em;">Hän yöt' ei maannut, eikä salli</span><br />
Kenenkään päästä luokseen.<br />
<br />
PAULINA.<br />
<span style="margin-left: 13.5em;">Tyynny, veikko!</span><br />
Juur' unta tulen tuomaan. Teidän moiset,<br />
Jotk' ympärillään luikitte kuin varjot,<br />
Te teidän moiset häntä valvotatte.<br />
Ma tulen vilpittömin, terveellisin,<br />
Vakavin sanoin loihtimaan pois vammaa,<br />
Jok' unen hältä vie.<br />
<br />
LEONTES.<br />
<span style="margin-left: 10.5em;">Melua mitä?</span><br />
<br />
PAULINA.<br />
Ei melua, vaan tuumailua, mistä<br />
Sais ylhäisyydellenne kummin.<br />
<br />
LEONTES.<br />
<span style="margin-left: 15em;">Mitä?</span><br />
Pois rietas vaimo tuo! Antigonus,<br />
Sua kielsin päästämästä häntä tänne,<br />
Aikeensa tiesin.<br />
<br />
ANTIGONUS.<br />
<span style="margin-left: 8.5em;">Omani ja teidän</span><br />
Vihanne uhalla ma häntä koitin<br />
Täält' estellä.<br />
<br />
LEONTES.<br />
<span style="margin-left: 8em;">Hänt' etkö suistaa voi?</span><br />
<br />
PAULINA.<br />
Pahasta, kyllä; vaan täss' asiassa &mdash;<br />
Jos ei hän tee kuin te, ja tyrmään heitä<br />
Mua siitä, ett'en kunniaani heitä &mdash;<br />
Hän ei mua suista.<br />
<br />
ANTIGONUS.<br />
<span style="margin-left: 9.5em;">Nyt sen kuulette!</span><br />
Jos noin hän kiltoo, juoskoon minkä jaksaa,<br />
Hän kyll' ei kompastu.<br />
<br />
PAULINA.<br />
<span style="margin-left: 11.5em;">Kuningas hyvä,</span><br />
Ma pyydän, mua kuulkaa! Teille tahdon<br />
Ma lääkär' olla, taattu palvelija<br />
Ja nöyrä neuvoja, vaikk' en niin julkee<br />
Tuskanne lieventäjän' esiintyä,<br />
Kuin liehakkonne nuo, &mdash; mun lähetti<br />
Hyvä kuningatar.<br />
<br />
LEONTES.<br />
<span style="margin-left: 8.5em;">Hyvä kuningatar!</span><br />
<br />
PAULINA.<br />
Niin, hyvä, sanon, hyvä kuningatar,<br />
Ja siitä tappelisin, mies jos oisin,<br />
Vaikkapa kehnoin.<br />
<br />
LEONTES.<br />
<span style="margin-left: 9em;">Aja hänet ulos!</span><br />
<br />
PAULINA.<br />
Se, jok' ei pelkää silmiään, se ensin<br />
Käsiksi käyköön! Lähden milloin tahdon.<br />
Asia ensin! &mdash; Hyvä. kuningatar &mdash;<br />
Hyvä on hän &mdash; antoi teille tyttären:<br />
Täss' on se, siunaustanne pyytää.<br />
<br />
<span style="margin-left: 2em;">(Laskee lapsen Leonteen eteen.)</span><br />
<br />
LEONTES.<br />
<span style="margin-left: 17em;">Ulos,</span><br />
Sa, noidan narttu! Hiiteen täältä! Pois,<br />
Lipakka parittaja!<br />
<br />
PAULINA.<br />
<span style="margin-left: 9.5em;">Erehdytte:</span><br />
Tuost' olen yhtä tiedoton kuin te,<br />
Sen nimen antaja, ja yhtä siivo<br />
Kuin te olette hullu; joka kyllin<br />
Jo siivoutt' on tähän mailman aikaan.<br />
<br />
LEONTES.<br />
Kavaltajat! Hänt' ette viskaa ulos?<br />
Kakara hälle viekää! &mdash;<br />
<span style="margin-left: 2em;">(Antigonukselle.)</span><br />
<span style="margin-left: 12em;">Sinä narri,</span><br />
Sinä ämmälauri, narttusi kun annat<br />
Sun orrelt' ajaa! &mdash; Ota äpärä,<br />
Otahan, sanon; ämmälles se anna!<br />
<br />
PAULINA.<br />
Ijäksi kätes saastukoon, jos kosket<br />
Prinsessaan nyi, kun näin on häneen syyttä<br />
Ajettu lokaa.<br />
<br />
LEONTES.<br />
<span style="margin-left: 7em;">Eukkoaan hän pelkää.</span><br />
<br />
PAULINA.<br />
Jos tekin tekisitte sen, niin varmaan<br />
Omistaisitte oman lapsenne.<br />
<br />
LEONTES.<br />
Kavaltajia kaikki!<br />
<br />
ANTIGONUS.<br />
<span style="margin-left: 9.5em;">Totta jumal',</span><br />
En minä.<br />
<br />
PAULINA.<br />
Enkä minä, eikä kukaan;<br />
Yks on, hän itse; kavaltain hän oman<br />
Hyvän maineensa ja kuningattarensa<br />
Ja poikansa ja tyttärensä alttiiks<br />
Näin heittää parjaukselle, joka puree<br />
Miekkaakin kipeämmin, eikä tahdo &mdash;<br />
Kirottua, ett'ei voi häntä siihen<br />
Pakottaakaan! &mdash; pois tyynni temmata<br />
Tuon luulon juurta, jok' on yhtä laho,<br />
Kuin tammi on tai paasi terve.<br />
<br />
LEONTES.<br />
<span style="margin-left: 15.5em;">Suulas,</span><br />
Lipakka lutka, jok' on miestään piessyt<br />
Ja nyt mua hämää! Mun ei ole pentu,<br />
Polyxeneen se peruutt' on. Pois, pois se,<br />
Ja äitineen se tuleen viskatkaa!<br />
<br />
PAULINA.<br />
Se teidän on ja teidän näköisenne<br />
Niin &mdash; käyttääkseni vanhaa sananpartta &mdash;<br />
Ett' oikein hävettääpi. &mdash; Nähkääs, herrat,<br />
On koko pieni, vaan se ihan isän<br />
On jälkipainos: silmät, huulet, otsa,<br />
Nenä ja kulmakarvat, niin, ja posken<br />
Ja leuan sievät kuopanteet, ja hymy<br />
Ja kätten, sormien ja kyntten muoto. &mdash;<br />
Hyvä jumalatar, Luonto, joka lapsen<br />
Näin isän näköön teit, jos luonteen myöskin<br />
Voit muodostaa, niin keltaist' älä käytä<br />
Väriä vain; se muuten, kuten tuokin,<br />
Epäilee, ett'ei lapsens' ole hänen<br />
Miehensä lapsi.<br />
<br />
LEONTES.<br />
<span style="margin-left: 8em;">Sinä, hiiden velho! &mdash;</span><br />
Sinäkin, pöllö, hirtettävä oisit,<br />
Kun tuon et kieltä suistaa voi.<br />
<br />
ANTIGONUS.<br />
<span style="margin-left: 16em;">Jos kaikki</span><br />
Ne miehet hirtettäisi, jotka moista<br />
Ei aikaan saa, niin tuskin teille yhtään<br />
Jäis alamaista.<br />
<br />
LEONTES.<br />
<span style="margin-left: 8em;">Vaimo pois, ma sanon!</span><br />
<br />
PAULINA.<br />
Pahempaa luonnottomin ilkiökään<br />
Ei tehdä voisi.<br />
<br />
LEONTES.<br />
<span style="margin-left: 8em;">Sinut poltatan.</span><br />
<br />
PAULINA.<br />
Siit' en ma huoli; tulen virittäjä<br />
Kerettiläinen on, ei tulen uhri.<br />
Tyranniks teit' en sanoa ma tahdo,<br />
Mut tämä julmuus vaimoanne kohtaan &mdash;<br />
Kun muuta teill' ei ole todistusta<br />
Kuin pelkkä luulo &mdash; tyranniuteen hiukan<br />
Se vivahtaa, häväisee teitä, tekee<br />
Maailman silmiss' ilkiöksi.<br />
<br />
LEONTES.<br />
<span style="margin-left: 14em;">Kautta</span><br />
Vasallivalanne, pois, pois tuo vaimo!<br />
Jos oisin tyranni, niin hän ei eläis;<br />
Ja noin ei haastaa tohtisi, jos siksi<br />
Mun tuntisi hän. &mdash; Ovest' ulos!<br />
<br />
PAULINA.<br />
<span style="margin-left: 16.5em;">Älkää</span><br />
Mua täältä työntäkö, kyll' itse lähden.<br />
Lastanne hoitakaatte, se on teidän.<br />
Zeus sille suokoon ylevämpää mieltä. &mdash;<br />
Pois kätenne! &mdash; Te, jotka hyväilette<br />
Noin hänen hulluuttaan, te ette koskaan<br />
Hänt' auttaa voi, ei, ainutkaan ei teistä.<br />
Kas niin, hyvästi vaan, nyt minä lähden.<br />
<br />
<span style="margin-left: 2em;">(Poistuu.)</span><br />
<br />
LEONTES.<br />
Petturi, tähän yllytit sa vaimos.<br />
Mun lapseniko? Pois, pois! &mdash; Sinä, joka<br />
Niin sitä hellittelet, ota pentu<br />
Ja tulen syötäväks se heitä oiti.<br />
Niin, sinä, juuri sinä! Vie se heti!<br />
Tunnissa tieto tuo, ett' on se tehty,<br />
Ja täysi todistus, tai omasi<br />
Ja omaistesi hengen vien. Jos kiellät,<br />
Vihaani ärrytellen, sano vaan se,<br />
Niin omin käsin äpärän tuon aivot<br />
Murskaksi lyön. &mdash; Vie se ja tuleen paiskaa!<br />
Sa vaimos tähän yllytit.<br />
<br />
ANTIGONUS.<br />
<span style="margin-left: 12.5em;">En, herra;</span><br />
Nää loordit, jalot ystävät, mun puhtaaks<br />
Julistaa voivat.<br />
<br />
1 HOVIHERRA.<br />
<span style="margin-left: 8.5em;">Armollinen herra,</span><br />
Hän syytön vaimonsa on tänne tuloon.<br />
<br />
LEONTES.<br />
Valehtelette kaikki!<br />
<br />
1 HOVIHERRA.<br />
<span style="margin-left: 10.5em;">Suvaitkaa</span><br />
Parempaa meistä luulla; uskollisest'<br />
Olemme teitä palvellehet; siitä<br />
Tunnustus suokaa. Polvin rukoilemme &mdash;<br />
Entisten palvelusten palkinnoksi<br />
Ja tulevaisten &mdash; muuttakaa tuo päätös;<br />
Verinen, kauhea se on ja varmaan<br />
Vie turmioon. Me polvistumme kaikin.<br />
<br />
LEONTES.<br />
Ma höyhen olen joka tuulen viedä.<br />
Nähdäkö täytyy mun, kuink' äpärä<br />
Tuo polvistuu ja isäkseen mua kutsuu?<br />
Ei, parempi nyt polttaa se kuin sitten<br />
Kirota sitä. Mutta &mdash; jääköön eloon!<br />
Ei sittenkään! &mdash;<br />
<span style="margin-left: 2em;">(Antigonukselle.)</span><br />
<span style="margin-left: 9em;">Käy tänne, sinä siellä;</span><br />
Sa, joka puuhassa niin helläss' olit<br />
Tuon kätilösi, Kaisa-rouvan kanssa<br />
Äpärän pelastukseksi, &mdash; se on hän,<br />
Niin totta kuin on partas harmaa &mdash; mitä<br />
Tuon pennun hengest' uskallat sa?<br />
<br />
ANTIGONUS.<br />
<span style="margin-left: 17em;">Kaikki,</span><br />
Min tehdä voin ja kunnia niin vaatii.<br />
Jos muuta en, niin tämän: vähäisetkin<br />
Vereni tähteet turvaks syyttömyyden<br />
Ma uhraan; kaikki, minkä vaan ma voin.<br />
<br />
LEONTES.<br />
Sen kyllä voit. Tuon miekan kautta vanno,<br />
Ett' täytät käskyni.<br />
<br />
ANTIGONUS.<br />
<span style="margin-left: 10.5em;">Sen vannon, herra.</span><br />
<br />
LEONTES.<br />
Siis kuule ja se tee; näet, vähimmässä<br />
Jos vilpistelet, niin et yksin sinä,<br />
Vaan herja vaimoskin on kuolon oma;<br />
Nyt saa hän anteeksi. &mdash; Me käskemme siis<br />
Vasallivalas nimess', että saatat<br />
Pois tämän tyttöäpärän ja viet sen<br />
Syrjäiseen, jylhään metsäseutuun, kauas<br />
Rajoilta näiltä, ja sen sinne jätät,<br />
Armotta aivan, omaan hoiteeseensa<br />
Ja säiden valtaan. Outo sallimus<br />
Sen tänne toi, siis oikein vaadin, että<br />
Sen outoon korpeen viet, miss' sallimus<br />
Sit' imettäköön tai sen tappakoon.<br />
<br />
ANTIGONUS.<br />
Sen totta teen; mut kyllä laupiaampi<br />
Ois äkkisurma. &mdash; Tule, lapsiraukka,<br />
Ylempi valta sääkset pankoon, korpit<br />
Sua imettämään! Moista armon työtä<br />
On tehneet sudetkin ja karhut, raivons'<br />
Unohtaen. &mdash; Te onnellisemp' olkaa,<br />
Kuin mitä sietää tekonne! &mdash; Ja siunaus<br />
Julmuutta vastaan sua puoltakohon,<br />
Hylätty lapsi-raukka!<br />
<br />
<span style="margin-left: 2em;">(Menee lapsen kanssa.)</span><br />
<br />
LEONTES.<br />
<span style="margin-left: 11em;">Min' en vieraan</span><br />
Kakaraa ruoki.<br />
<br />
PALVELIJA (tulee).<br />
<span style="margin-left: 7.5em;">Herrani, vast'ikään</span><br />
On Delphiin matkaajilta sana tullut:<br />
Cleomenes ja Dion hyväll' onnell'<br />
On kotiin palanneet ja maalle nousseet;<br />
Koht' ovat täällä.<br />
<br />
1 HOVIHERRA.<br />
<span style="margin-left: 9.5em;">Tuopa arvaamatont'</span><br />
On joutuisuutta.<br />
<br />
LEONTES.<br />
<span style="margin-left: 8.5em;">Päivää kolmekolmatt'</span><br />
Olivat poissa; moinen kiire näyttää,<br />
Ett' tahtoo suur' Apollo joutuun tehdä<br />
Totuuden tiedoksi. Siis valmiit olkaa;<br />
Neuvosto kokoon! Tuomionsa saakoon<br />
Tuo valapatto. Yhtä julkinen<br />
Kuin syytöskin, yht' ilmeinen ja vapaa<br />
Myös olkoon tutkinto. Sydäntä vaivaa<br />
Niin kauan kuin hän eloss' ompi. &mdash; Menkää<br />
Ja tehkää, mitä käskin.<br />
<br />
<span style="margin-left: 2em;">(Lähtevät.)</span><br />
</p>



<hr class="chap" />
<h2>KOLMAS NÄYTÖS.</h2>


<h3>Ensimmäinen kohtaus.</h3>

<p>
<span style="margin-left: 2em;">Seutu sama. Erään kaupungin katu.</span><br />
<span style="margin-left: 2em;">(Cleomenes ja Dion tulevat.)</span><br />
<br />
CLEOMENES.<br />
Suloist' on ilmanala, lauhaa sää<br />
Ja saari viljava, ja templi voittaa<br />
Kehutkin kaikki.<br />
<br />
DION.<br />
<span style="margin-left: 8.5em;">Ihaninta oli,</span><br />
Hurmaavaa ihan, taivaiset nuo puvut &mdash;<br />
Niin niitä nimittäisin &mdash; sekä pappein<br />
Vakava arvoisuus. Ja uhritoimi,<br />
Kuink' ylevää se, ylimaallist' oli<br />
Ja pyhää!<br />
<br />
CLEOMENES.<br />
<span style="margin-left: 5em;">Entä huumaava tuo jyry</span><br />
Ja oraakelin ääni, joka pauhas<br />
Kuin herranvoima ja niin valtas aistit,<br />
Ett' aivan menehdyin.<br />
<br />
DION.<br />
<span style="margin-left: 11em;">Jos matkan tulos</span><br />
Niin suotuinen on kuningattarelle &mdash;<br />
Sen taivas suokoon! &mdash; kuin se oli meille<br />
Suloinen, hauska, joutuisa, niin toivo<br />
On saavutettu.<br />
<br />
CLEOMENES.<br />
<span style="margin-left: 7.5em;">Suur' Apollo kaikki</span><br />
Parhaaksi kääntäköön! Nuo juonet, joilla<br />
Koetaan kuningatar syyhyn saada,<br />
Mua eivät miellytä.<br />
<br />
DION.<br />
<span style="margin-left: 10em;">Noin kiivaat toimet</span><br />
Tekevät selvän kaikesta tai lopun.<br />
Kun tietoon tulee ennus, jonk' Apollon<br />
Pääpappi tähän lukitsi, niin varmaan<br />
Jotakin kummaa ilmaantuu. &mdash; Hoi! Tänne<br />
Ravakat ratsut! Kaikki hyvin käyköön!<br />
<br />
<span style="margin-left: 2em;">(Lähtevät.)</span><br />
</p>



<h3>Toinen kohtaus.</h3>

<p>
<span style="margin-left: 2em;">Seutu sama. Oikeushuone.</span><br />
<span style="margin-left: 2em;">(Leontes, hoviherroja, virkamiehiä ja oikeudenpalvelijoita tulee.)</span><br />
<br />
LEONTES.<br />
Tää toimitus, sen surulla ma myönnän,<br />
Mun sydäntäni kalvaa: syytetty on<br />
Kuninkaan tytär, puoliso, ja lisäks<br />
Niin hellitty ja rakas. Älköön meitä<br />
Tyranniks sanottako, kun näin suoraan<br />
Vetoomme lakiin, joll' on täysi valta<br />
Julistaa syyllisyys tai syyttömyys. &mdash;<br />
Esille vanki!<br />
<br />
OIKEUDENPALVELIJA.<br />
<span style="margin-left: 7em;">Kuninkaan on tahto,</span><br />
Ett' itse tänne oikeuden eteen<br />
Syytetty saapuu. Hiljaisuutta vaadin.<br />
<br />
<span style="margin-left: 2em;">(Hermione tulee vartioituna, Paulinan ja muiden</span><br />
<span style="margin-left: 2em;">hovinaisien seuraamana.)</span><br />
<br />
LEONTES.<br />
Lukekaa syytös!<br />
</p>

<p>OIKEUDENPALVELIJA.
"Hermione, suurisukuisen Leonteen, Sisilian kuninkaan puoliso, sinä
olet tänne haastettu, syytettynä valtiopetoksesta, kun olet ryhtynyt
Polyxeneen, Böhmin kuninkaan kanssa salavuoteuteen ja yhtynyt Camillon
kanssa salaliittoon, ottaaksesi hengiltä herrasi ja puolisosi, kaikkein
armollisimman kuninkaamme. Ja kun tämä hanke oli todistuksilla osaksi
julki tuotu, olet sinä, Hermione, vastoin uskollisen alamaisen
velvoitusta ja velvollisuutta, neuvonut ja auttanut heitä yön selkään
pakenemalla turvaa itsellensä etsimään."</p>

<p>
HERMIONE.<br />
Kun se, mit' aion sanoa, on suoraan<br />
Vain syytteen kieltämistä, eikä mulla<br />
Muut' ole todistusta puolellani<br />
Kuin omat sanani, niin tuskin auttaa.<br />
Jos sanon: "syytön". Vilpittömyyttäni<br />
Vilpiksi luullaan, mainitaankin siksi,<br />
Jos siihen turvaan. Mut jos ihmisteot<br />
Jumalten tiedoss' on &mdash; niinkuin ne onkin, &mdash;<br />
Niin varmaan hävetä saa väärä syytös<br />
Viattomuuttani ja hirmuvalta<br />
Vavista tyynyyttäni. Herra, parhain<br />
Te tiedätte &mdash; vaikk' ette tahdo tietää &mdash;<br />
Ett' yhtä onneton, kuin olen nyt,<br />
Yht' uskollinen, siveä ja puhdas<br />
Menoni ain' on ollut, aivan toista<br />
Kuin kertomukset, joilla näyttämöltä<br />
Rahvasta itketellään. Katsokaa mua:<br />
Kuninkaan vierellinen, puolen kruunun<br />
Omaaja, suuren valtakunnan tytär,<br />
Toiveikkaan prinssin äiti, tässä seison,<br />
Rupattain kunnian ja hengen eestä<br />
Jokaisen korvan kuullen. Henki mulle<br />
Vain tuskaks on, sen kernaast' annan pois;<br />
Mut kunnia on omaisteni omaa,<br />
Ja sitä tässä puollan. Sanokaa ja<br />
Tuntoonne menkää: ennenkuin Polyxenes<br />
Hoviinne tuli, lemmittenkö mua<br />
Ja sitä ansaitsinko? Mitä sitten<br />
Tein hänen tultuaan niin väärää, että<br />
Nyt syytteess' olen? Kunnian jos tieltä<br />
Vähääkään siirryin aikeessa tai työssä,<br />
Vain vähääkään, niin joka kuulijani<br />
Kovetkoon sydän, ja mun hautaani<br />
Inhotkoon lähin omaiseni.<br />
<br />
LEONTES.<br />
<span style="margin-left: 13em;">Kuullut</span><br />
Ain' olen, että riettauden orja<br />
Tekonsa kieltää yhtä julkeasti.<br />
Kuin hän sen tekeekin.<br />
<br />
HERMIONE.<br />
<span style="margin-left: 11.5em;">Se kyllä totta;</span><br />
Mut, herra, lause tää ei sovi minuun.<br />
<br />
LEONTES.<br />
Et omista siis?<br />
<br />
HERMIONE.<br />
<span style="margin-left: 8em;">Enempää, kuin mitä</span><br />
On itsessäni virheen nimellistä,<br />
En saata omistaa. Polyxenesta,<br />
Mun syytetoveriani, sen myönnän,<br />
Rakastin niin, kuin kunnia sen vaati,<br />
Sen verran kuin mun-arvoiseni naisen<br />
Rakastaa sopi; aivan niin, &mdash; ei toisin, &mdash;<br />
Kuin olitte te itse käskenyt;<br />
Jos sit' en olis tehnyt, oisin varmaan<br />
Kovakorvainen ja kiittämätön teille<br />
Ja ystävälle ollut, jonka rakkaus,<br />
Siit' asti kuin voi haastaa, sanoi suoraan<br />
Omistavansa teille. &mdash; Salaliitto,<br />
Vaikk' eteeni se pantais maistimiksi,<br />
En tiedä miltä maistuis. Sen vaan tiedän,<br />
Ett' on Camillo kunnon mies; mut miksi<br />
Hän karkas, sit' ei tiedä jumalatkaan,<br />
Jos eivät tiedä enemmän kuin minä.<br />
<br />
LEONTES.<br />
Pakonsa tiesit, niinkuin myöskin tiesit,<br />
Mik' oli silloin tehtäväsi.<br />
<br />
HERMIONE.<br />
<span style="margin-left: 14em;">Herra,</span><br />
Puhutte kieltä, jot' en ymmärrä.<br />
Henkeni houreittenne vallass' on,<br />
Se viekää.<br />
<br />
LEONTES.<br />
<span style="margin-left: 5.5em;">Työsi on vain houreitani.</span><br />
Polyxeneesta sull' on äpärä,<br />
Se hourett' on vain. Niinkuin kielsit hävyn, &mdash;<br />
Se kuuluu virkaan &mdash; kiellät totuudenkin;<br />
Mut kiellä vain, ei se sua suurin auta;<br />
Sikiös syöstiin surmille, ja syystä,<br />
Kosk' oli isätön, &mdash; se tosin oli<br />
Sun vikas eikä lapsen, &mdash; samoin sinä<br />
Saat tuta oikeutta; sen lievin päätös<br />
On kuolemaksi.<br />
<br />
HERMIONE.<br />
<span style="margin-left: 7.5em;">Säästäkäätte uhka,</span><br />
Pelättiänne minä etsin turhaan.<br />
Iloksi ei voi elo mulle olla;<br />
Sen sulon, arvon, teidän rakkautenne,<br />
Ma kadotin; se mennyt on, sen tunnen,<br />
Vaan kuinka, sit' en tiedä. Toinen auvo,<br />
Kohtuni esikko, pois multa viedään<br />
Kuin ruttotautiselta. Kolmas lohtu<br />
Tuo onnen heittolapsi, rinnoiltani,<br />
Viaton maito viattoman suussa.<br />
Surmille syöstään; itseäni portoks<br />
Kaduilla huudetaan; tylysti viedään<br />
Minulta lapsivuoteen rauha, joka<br />
Jos mille suodaan naiselle; mua vihdoin<br />
Raastellaan tänne taivasalle, ennen<br />
Kuin palanneet on voimat. Sanokaatte,<br />
Mik' ilo mull' on elämästä, jotta<br />
Pelkäisin kuolla? Jatkakaa, &mdash; vaan kuulkaa,<br />
Käsittäkää mua oikein: elämäni<br />
Ei maksa korttakaan; mut kunniani<br />
Pelastaa tahdon. Näin jos luulosyillä<br />
Mua tuomitaan, &mdash; kun nukkuu kaikki näytteet,<br />
Pait epäilynne nostamat, &mdash; niin sanon:<br />
Tää väkivaltaa on eik' oikeutta. &mdash;<br />
Vetoan oraakeliin, hyvät herrat,<br />
Apollo minut tuomitkoon.<br />
<br />
1 TUOMARI.<br />
<span style="margin-left: 12.5em;">Se pyyntö</span><br />
On aivan oikeutettu. Julki tulkoon<br />
Apollon nimessä siis ennus vastaus!<br />
<br />
<span style="margin-left: 2em;">(Muudan virkamies menee ulos.)</span><br />
<br />
HERMIONE.<br />
Venäjän keisari ol' isäni;<br />
Jos nyt hän eläisi ja tyttärensä<br />
Näkisi syytettynä! Oi, jos vainkin<br />
Hän äärettömän näkis kurjuuteni,<br />
Ei toki koston silmillä, vaan säälin!<br />
<br />
<span style="margin-left: 2em;">(Virkamies palajaa, mukanaan Cleomenes ja Dion.)</span><br />
<br />
VIRKAMIES.<br />
Cleomenes ja Dion, vannokaatte<br />
Oikeuden miekan kautta, että Delphiss'<br />
Olette olleet molemmat ja tämän<br />
Lukitun ennustuksen siellä saaneet<br />
Apollon papilta, ja että pyhää<br />
Avanneet ette ole sinettiä<br />
Ja salaisuutta nähneet.<br />
<br />
CLEOMENES ja DION.<br />
<span style="margin-left: 12em;">Vannomme.</span><br />
<br />
LEONTES.<br />
Sinetti murtakaa ja lukekaa.<br />
</p>

<p>VIRKAMIES (lukee).
"Hermione on puhdas, Polyxenes nuhteeton, Camillo uskollinen alamainen,
Leontes luulevainen tyranni, hänen viaton lapsensa laillinen aviolapsi,
ja kuningas jää ilman perillisettä, jos se, mikä on kadonnut, ei
löydy."</p>

<p>
KAIKKI.<br />
Siunattu, suur' Apollo!<br />
<br />
HERMIONE.<br />
<span style="margin-left: 12em;">Ylistetty!</span><br />
<br />
LEONTES.<br />
Luitko oikein?<br />
<br />
VIRKAMIES.<br />
<span style="margin-left: 7.5em;">Luin, herra, aivan</span><br />
Niinkuin on tässä kirjoitettuna.<br />
<br />
LEONTES.<br />
Totuutta ennustuksessa ei laisin.<br />
Kokousta jatkakaa; tuo petost' on.<br />
<br />
<span style="margin-left: 2em;">(Palvelija tulee kiirein.)</span><br />
<br />
PALVELIJA.<br />
Kuningas, hyvä kuningas!<br />
<br />
LEONTES.<br />
<span style="margin-left: 12.5em;">No, mitä?</span><br />
<br />
PALVELIJA.<br />
Oi, vihaa saanen sanomastani:<br />
Tuskasta, säikäyksestä äidin tähden<br />
Poikanne, prinssi, pois on mennyt.<br />
<br />
LEONTES.<br />
<span style="margin-left: 17.5em;">Poisko?</span><br />
<br />
PALVELIJA.<br />
Niin, kuollut.<br />
<br />
LEONTES.<br />
<span style="margin-left: 7.5em;">Vihastunut on Apollo;</span><br />
Tekoni väärän rankaisee nyt taivas. &mdash;<br />
<span style="margin-left: 2em;">(Hermione pyörtyy.)</span><br />
No, mikä siellä?<br />
<br />
PAULINA.<br />
<span style="margin-left: 8.5em;">Tieto tuo se surmaks</span><br />
On kuningattarelle.<br />
<br />
LEONTES.<br />
<span style="margin-left: 10em;">Pois hän viekää!</span><br />
Vain tunteen kuohua; se ohi menee. &mdash;<br />
Liiaksi omaa luuloani uskoin. &mdash;<br />
Kokekaa kaikin mahdollisin keinoin<br />
Pelastaa henki. &mdash;<br />
<span style="margin-left: 2em;">(Paulina ja hovinaiset vievät pois Hermionen.)</span><br />
Anteeks suo, Apollo,<br />
Ett' ennustustas pyhää herjasin!<br />
Sovitan Polyxeneen, vaimoni ma<br />
Lepytän jälleen, palautan Camillon,<br />
Jok' oli hurskas, kunnon mies, sen myönnän;<br />
Kun mun, näet, ajoi epäluulon houreet<br />
Verisiin koston tuumiin, niin Camillon<br />
Valitsin myrkyttämään ystäväni<br />
Polyxeneen; se olis tehty, ellei<br />
Camillon jalo sydän käskyn kiirett'<br />
Ois ehkäissyt; ja vaikka kuolemalla<br />
Hänt' uhkasin ja lahjoill' yllyttelin,<br />
Jos sit' ei tekisi hän tai sen tekis,<br />
Niin kunnon miehenä ja ihmisenä<br />
Hän kuninkaalliselle vieraalleni<br />
Ilm' antoi hankkeen, tänne jätti suuret<br />
Hyvyytensä ja epävarman onnen<br />
Varmaksi antautui saalihiksi,<br />
Vain kunniasta rikkaana. Oh, kuinka<br />
Mun ruosteheni rinnalla hän loistaa!<br />
Ja hurskaudellaan yhä mustemmaksi<br />
Mun ilkityöni saattaa!<br />
<br />
<span style="margin-left: 2em;">(Paulina palajaa.)</span><br />
<br />
PAULINA.<br />
<span style="margin-left: 11.5em;">Ah! Voi! Auki,</span><br />
Kurehet auki, muuten sydämmeni,<br />
Ne katkaistessaan, itse kätkee!<br />
<br />
1 HOVIHERRA.<br />
<span style="margin-left: 16em;">Mik' on?</span><br />
<br />
PAULINA.<br />
Tyranni, mikä piina nyt mua vartoo?<br />
Rovio, teili, ruhjonta vai raipat?<br />
Vai lyijyssä ja piessä kiehuminen?<br />
Mit' uutta tuskaa keksitkään ja vanhaa,<br />
Kun joka sanani sun kiukkus nostaa?<br />
Julmuutesi ja tuo sun epäluulos, &mdash;<br />
Jota tyhmempää ei keksis poikanulkit<br />
Ja tyttöletukatkaan, &mdash; aatteleppa,<br />
Mit' ovat tehneet nuo, ja tule hulluks,<br />
Rutihulluks aivan; entiset sun hourees<br />
Ne esimakua vain oli tälle.<br />
Polyxeneen sa petit, se ei mitään;<br />
Se narrin löyhyytt' osoitti ja kurjaa<br />
Vain kiittämättömyyttä; eikä mitään,<br />
Ett' yritit Camillon maineen tappaa<br />
Kuninkaan vereen; &mdash; pikku rikoksia,<br />
Kun suurempia tiedoss' on! ja niistä<br />
Tuo lapsen heittäminen korpin ruoaks<br />
On joutavaa, vaikk' ennen pirukin se<br />
Tulessa itkisi kuin moista tekis;<br />
Ei syysi suoraan sekään, että kuoli<br />
Tuo nuori prinssi, jolta mielen jalous &mdash;<br />
Niin nuoress' outo &mdash; mursi sydämmen,<br />
Kun huomas törkeän ja hupsun isän<br />
Emoa hellää rääkkäävän; ei, tuot' ei<br />
Sun panna syyksesi, &mdash; vaan viime työsi &mdash;<br />
Kirousta huutakaa, kun tuon sen julki! &mdash;<br />
Kuningatar, niin, loordit, kuningatar<br />
Suloisin, lempein kuollut on! Ja vielä<br />
Ei iske kosto!<br />
<br />
1 HOVIHERRA.<br />
<span style="margin-left: 7.5em;">Varjelkohon Luoja!</span><br />
<br />
PAULINA.<br />
Niin, totta, kuollut; jos ei sana riitä<br />
Ja vala, menkää katsomaan. Jos voitte<br />
Eloa, verta silmiin, huuliin luoda,<br />
Hipiään lämpöä ja keuhkoon ilmaa,<br />
Niin jumalina teitä palvelen. &mdash;<br />
Mut sinä, julmus, älä kadu työtäs,<br />
Se raskaamp' on, kuin kaikki tuskan huudot,<br />
Siis muut' ei sulle jää kuin epätoivo.<br />
Tuhannen polvea vaikk' yhtämittaa<br />
Viistuhatt' vuotta paastois alastonna<br />
Kaljulla vuorell', alituisen myrskyn<br />
Ja ikitalven keskellä, niin sinuun<br />
Jumalat sittenkään ei leppyis.<br />
<br />
LEONTES.<br />
<span style="margin-left: 15.5em;">Jatka!</span><br />
Torua et voi kyllin; katkerinta<br />
Kiroust' ansaitsenkin.<br />
<br />
1 HOVIHERRA.<br />
<span style="margin-left: 11.5em;">Vaiti, vaiti!</span><br />
Kuink' onkaan asia, niin rikollist' on<br />
Puheesi julkeus.<br />
<br />
PAULINA.<br />
<span style="margin-left: 8.5em;">Mua surettaa se.</span><br />
Mit' olen rikkonut, sen kadun, kunhan<br />
Sen huomaan vaan. Ah, naisen kiivautt' olen<br />
Liiaksi ilmaissut! Sydämmeen häntä<br />
Syvimpään osasin. &mdash; Miss' apu turhaa,<br />
On turhaa parku. Älkää tuskastuko<br />
Sanoistani. Mua ennen rangaiskaa,<br />
Kun mieleen toin, mik' unheeseen on jääpä.<br />
Kuningas hyvä, armost' anteeks suokaa<br />
Tää teko houkan naisen. Rakkauteni<br />
Kuningattareen &mdash; taaskin houkka! &mdash; Hänest'<br />
En enää puhu, enkä lapsistanne,<br />
En, enkä miehestänikään, mi mennyt<br />
On hänkin. Mieltänne nyt malttakaa,<br />
Min' olen vaiti.<br />
<br />
LEONTES.<br />
<span style="margin-left: 8.5em;">Hyvin sinä puhut</span><br />
Ja suoraa totuutta, jot' ennen kuulen<br />
Kuin surkuasi. Pyydän, saata minut<br />
Kuningattaren ruumiin luo ja prinssin.<br />
He yhden saakoot leposijan. Siihen<br />
Syyn kuolemaansa piirrän, ikuiseksi<br />
Minulle häpeäksi. Päivittäisin<br />
Käyn heidän haudallaan, ja lohtunani<br />
On siellä kyyneleet. Niin kauan kuin<br />
Vain luonto sitä kestää, joka päivä<br />
Ma lupaan tämän pyhän toimen täyttää.<br />
Vie minut tuohon murheen majaan. Tule.<br />
<br />
<span style="margin-left: 2em;">(Lähtevät.)</span><br />
</p>



<h3>Kolmas kohtaus.</h3>

<p>
<span style="margin-left: 2em;">Böhmi. Autio seutu meren rannalla.</span><br />
<span style="margin-left: 2em;">(Antigonus, sylissä lapsi, ja merimies tulevat.)</span><br />
<br />
ANTIGONUS.<br />
Varmaanko Böhmiin autiaan on laiva<br />
Nyt rantaunut?<br />
<br />
MERIMIES.<br />
<span style="margin-left: 7.5em;">Varmaan, mutta, pelkään,</span><br />
Poloiseen aikaan; taivas synkistyypi,<br />
Tuloss' on hirmumyrsky. Totta puhein,<br />
Vihoissaan taivas on ja hankkeellemme<br />
Rypistää otsaansa.<br />
<br />
ANTIGONUS.<br />
Sen pyhä tahto täyttyköön! &mdash; Käy laivaan,<br />
Ja venheest' ota vaari: ennen pitkää<br />
Ma sua huudan.<br />
<br />
MERIMIES.<br />
Pitäkää kiirettä, ja kauas maihin<br />
Vain älkää menkö; kurja syntyy ilma;<br />
Lisäksi petoeläimistään paikka<br />
Pahassa maineess' ompi.<br />
<br />
ANTIGONUS.<br />
<span style="margin-left: 12em;">Mene; minä</span><br />
Pian tulen myös.<br />
<br />
MERIMIES.<br />
<span style="margin-left: 8.5em;">Sydämmest' iloitsen.</span><br />
Kun tuosta pääsin.<br />
<br />
<span style="margin-left: 2em;">(Menee.)</span><br />
<br />
ANTIGONUS.<br />
<span style="margin-left: 9.5em;">Tule, lapsi raukka! &mdash;</span><br />
Sanotaan, että kummittelee kuolleet;<br />
Sit' uskonut en ole; vaan jos totta,<br />
Niin viime yönä äitis näin ma, sillä<br />
Niin valvoksen ei kaltaist' ole uni.<br />
Mua haamu lähestyi, se päätään käänsi<br />
Välistä puolehen ja toiseen; koskaan<br />
En ole nähnyt surun astiata<br />
Niin täyttä ja niin somaa. Niinkuin pyhyys,<br />
Puhtaissa valkovaatteissa hän luotuu<br />
Kojua, missä makaan, kolmasti<br />
Mua kumartaa, suuns' aukoo puhuakseen,<br />
Mut silmät on kuin kaksi lähteensilmää.<br />
Kun antoi tuska, puhumaan hän puhkes:<br />
"Antigonus, kosk' ompi sallimus,<br />
Parempaa tahtoasi vastaan, sinut<br />
Määrännyt, valaas myöten, heittehelle<br />
Panemaan lapsi-parkani, niin Böhmiss'<br />
On erämaita kyllin, itke siellä<br />
Ja parkumaan se jätä; ja kosk' ijäks<br />
Se luullaan hukkuneen, niin anna sille<br />
Nimeksi <i>Perdita</i>; mut tämän julman<br />
Tekosi vuoks et enää näe koskaan<br />
Paulinaa, vaimoas". &mdash; Näin, vaikeroiden,<br />
Hän ilmaan haihtui. Säikähdyin, mut pian<br />
Ma toinnuin taas, ja mietin: todellista<br />
Tää on eik' unta. Tyhjää ovat unet;<br />
Mut tällä kertaa taikauskoisesti<br />
Nyt tuota noudatan ma. Luulen, ett' on<br />
Hermione saanut surmansa ja ett' on<br />
Apollon tahto, &mdash; koska lapsi varmaan<br />
Polyxeneen on, &mdash; että tänne jää se<br />
Elämään taikka kuolemahan omall'<br />
Isänsä maalla. &mdash; Hyvin viihdy, kukka!<br />
<span style="margin-left: 2em;">(Laskee lapsen maahan.)</span><br />
Jää tuohon; tuoss' on nimes, tuossa tuokin;<br />
<span style="margin-left: 2em;">(Laskee mytyn lapsen viereen.)</span><br />
Se sinun on, ja kasvattaa se voi sun,<br />
Jos onni suopi. &mdash; Myrsky alkaa. &mdash; Raukka,<br />
Kun äitis virheen tähden näin sä joudut<br />
Tuhoon ja vaaraan. &mdash; Itkeä en taida,<br />
Mut sydän verta vuotaa. Mua kurjaa,<br />
Kun moisen vannoin valan! &mdash; Hyvästi!<br />
Sää yhä kiihtyy; julman kehtolaulun<br />
Nyt varmaan saat; en taivast' ole päivin<br />
Noin synkkää nähnyt. Mikä hirmuhuuto? &mdash;<br />
Pois laivaan joutuun! &mdash; Haa! Kas, tuossa otus!<br />
Hukassa olen, voi mua!<br />
<br />
<span style="margin-left: 2em;">(Pakenee, karhun ahdistamana.)</span><br />
<span style="margin-left: 2em;">(Vanha paimen tulee.)</span><br />
</p>

<p>VANHA PAIMEN.
Soisin, ett'ei olisi ikää laisinkaan kymmenen ja kolmenkolmatta vuoden
välillä, tai että nuoriso koko sen ajan nukkuisi; sillä se ei sillä
välin tee muuta kuin piioille lapsia, vanhoille harmia, varastelee ja
tappelee. &mdash; Kuulehan vaan! &mdash; Ketkäpä muut, kuin tuollaiset
yhdeksäntoista- ja kahdenkolmatta-vuotiaat huimapäät tällaisessa
ilmassa metsällä kävisivät? Ovat säikäyttäneet kaksi parasta
lammastani, ja varonpa, että susi ne ennen löytää kuin niiden omistaja.
Jos niissäkään, niin ovat ne varmaan tuolla rannemmalla murattia
mutustamassa. Auta, onni, jos se on tahtosi! &mdash; Mitä tämä? (Ottaa
maasta lapsen.) Hyväinen aika, kakara, oikein kaunis kakarat Poikako
lienee vai likka? Kaunis kappale, oikein kaunis! En ole mikään
painotaituri, mutta präntti on kamarineitsyen, sen kyllä näen. Jotakin
patustyötä, jota sopissa, luhdissa ja lehdoissa tehdään. Kuumempi oli
sen tekijöillä, kuin mitä nyt on tuolla raukalla tuossa. Turviini otan
sen armeliaisuudesta; odotan kuitenkin, kunnes poikani tulee. Hän
luikkasi vast'ikään. Hoi, hojoi!</p>

<p>NUORI PAIMEN (alkaa).
Hoi, hojoi!</p>

<p>VANHA PAIMEN.
Mitä? Niinkö lähellä! Tuleppa tänne, jos tahdot nähdä jotakin, josta
kannattaa puhua vielä silloin, kuin olet kuollut ja mädännyt.</p>

<p>
<span style="margin-left: 2em;">(Nuori paimen tulee.)</span><br />
</p>

<p>Mikä sinun on, poika?</p>

<p>NUORI PAIMEN.
Olen nähnyt kaksi semmoista näkyä maalla ja merellä, &mdash; ei, en voi
sanoa merellä, sillä nyt se on kaikki yhtä pilveä. Sen ja taivaan
väliin ette saisi naskalin kärkeäkään mahtumaan.</p>

<p>VANHA PAIMEN.
Mitä, poika? Sanohan.</p>

<p>NUORI PAIMEN.
Jospa vaan näkisitte, kuinka se kiehuu ja kuohuu ja kuinka se
rantoja pieksee. Mutta tämä ei ole vielä kaikki. Oi, kuinka surkeasti
ne parkuvat, nuo ihmisraukat! Väliin ovat näkyvissä, väliin
näkymättömissä; milloin laiva on puhkaista kuun isomastollaan, milloin
se taas hukkuu kuohuun ja vaahtoon, niinkuin tulppa härkätynnyriin
heitettäessä. Ja se maajuttu sitten, &mdash; nähdä, kuinka karhu repi
häneltä lavat irti, kuinka hän huusi minua avukseen ja sanoi, että
hänen nimensä on Antigonus ja että hän on ylimysmies. Mutta saadakseni
nyt laivajutun loppuun &mdash; nähdä kuinka sen meri kuumaltaan kulautti, &mdash;
ei, mutta ensin kuinka ne ihmisparat mylvivät ja meri niitä ilkkui, &mdash;
ja kuinka se herra parka mylvi ja karhu häntä ilkkui, ja molemmat
mylvivät kovemmin kuin meri ja myrsky.</p>

<p>VANHA PAIMEN.
Jumal' armahtakoon! Milloinka se oli?</p>

<p>NUORI PAIMEN.
Nyt ihan; en ole silmiäni räpäyttänyt siitä kuin nämät näyt näin.
Miehet eivät ole vielä vedessä jäähtyneet, eikä karhu vielä
puoleksikaan herrasta täyttynyt; se jatkaa vielä syöntiään.</p>

<p>VANHA PAIMEN.
Voi, jos olisin siellä ollut tuota vanhusta auttamassa!</p>

<p>NUORI PAIMEN.
Jospa olisitte ollut laivan luona niitä auttamassa; siellä ei olisi
armeliaisuutenne pohjaa saanut.</p>

<p>VANHA PAIMEN.
Huono juttu, huono juttu! Mutta katsos tätä, poikaseni. Risti nyt
kätesi! Sinä kohtaat kuolevia, minä kohtaan vastasyntyneitä. Tämä on
näky, jota kelpaa katsellasi; katsos, oikein ylimyslapsen ristimäpuku!
Kas, mikä tuo! Ota se, poika, ota ja avaa se. Kas niin, annas nähdä.
Minulle on ennustettu, että tulen rikkaaksi keijukaisten avulla. Tämä
on vaihdokas. &mdash; Avaa se: mitä on siinä, poika?</p>

<p>NUORI PAIMEN.
Nyt olette varakas mies, ukkoseni. Jos nuoruutenne synnit olette
anteeksi saanut, niin on teillä nyt hyvät päivät. Kultaa, ihka kultaa!</p>

<p>VANHA PAIMEN.
Se on noidan kultaa, poika; sen saamme kohta nähdä. Ota joutuun, pidä
kiinni! Kotiin, kotiin suorinta tietä! Poika, me olemme onnenmyyriä, ja
ollaksemme sitä alati, ei tarvis muuta kuin vaitioloa. &mdash; Lampaat
menkööt! &mdash; Tule, poikani, suorinta tietä kotiin!</p>

<p>NUORI PAIMEN.
Menkää te löytöinenne suorinta tietä, minä menen katsomaan, joko se
karhu on jättänyt sen herran ja onko se paljonkin hänestä syönyt.
Karhut ovat pahoja vain silloin, kuin ovat nälissään. Jos hänestä on
mitään jäljellä, niin hautaan sen.</p>

<p>VANHA PAIMEN.
Se on hyvä työ. Jos siitä, mitä hänestä on jäljellä, voit nähdä, mikä
mies hän on ollut, niin laita niin, että minäkin saan hänet nähdä.</p>

<p>NUORI PAIMEN.
Kyllä, kyllä; ja tiedän pitää minua auttaa saamaan hänet hautaan.</p>

<p>VANHA PAIMEN.
Tämä on onnenpäivä, poikaseni, ja semmoisena päivänä tulee meidän tehdä
hyvää.</p>

<p>
<span style="margin-left: 2em;">(Menevät.)</span><br />
</p>



<hr class="chap" />
<h2>NELJÄS NÄYTÖS.</h2>


<p>
<span style="margin-left: 2em;">(Aika esiintyy khoorina.)</span><br />
<br />
AIKA.<br />
Ma &mdash; joka kaikki tutkin, hyvää säästän,<br />
Rankaisen pahaa, erheet luon ja päästän, &mdash;<br />
Nyt Ajan nimell' esiinnyn, ja liidän<br />
Nopeaan lentoon. Ohitse ma kiidän<br />
Kuustoista vuotta; syvän juovan tuon<br />
Iloineen, murheinensa umpeen luon.<br />
Lait hävittää on mulla valta vapaa,<br />
Kukistaa, muuttaa perittyä tapaa.<br />
Min' olin ennen synkkää muinaisuutta,<br />
Oloa näin ma vanhaa sekä uutta,<br />
Näin kaiken synnyn, tiedän mistä niill' on<br />
Alkunsa milläin. Nykyisyyden kiillon<br />
Pimentää voin ma; koht' on hämärässä<br />
Satuni alku; tiimalasin tässä<br />
Kun käännän, näyttämö on muuttunut,<br />
Ja kaikki vaan ol' unta. Luopunut<br />
Houreistaan on Leontes, murheeseen<br />
Ja suruun vaipuneena. Kauniiseen<br />
Nyt Böhmiin siirtykää, ja muistakaatte.<br />
Ett' oli kuninkaalla poika; saatte<br />
Nimeksi hälle panna Florizelin.<br />
Ma Perditasta teille kertoelin,<br />
Hänest' on tullut ihmeen kaunis nainen;<br />
Muun jätän kertomatta; kohta vainen<br />
Sen nähdä saatte. &mdash; Tytär lampurin,<br />
Ja mikä häntä koskee likemmin,<br />
Aineeni nyt on. Tarkat olkaa vaankin;<br />
Lie käytettynä aikaa huonompaankin;<br />
Jos niin on, kuulkaa sana vakaa silloin:<br />
Ma soisin, ettei mointa sattuis milloin.<br />
<br />
<span style="margin-left: 2em;">(Poistuu.)</span><br />
</p>



<h3>Ensimmäinen kohtaus.</h3>

<p>
<span style="margin-left: 2em;">Böhmi. Huone Polyxeneen hovilinnassa.</span><br />
<span style="margin-left: 2em;">(Polyxenes ja Camillo tulevat.)</span><br />
</p>

<p>POLYXENES.
Camillo hyvä, älä kiusaa minua kauemmin. Kipeäksi tulisin, jos täytyisi
minun jotakin sinulta kieltää, mutta tämän myöntäminen toisi minulle
kuoleman.</p>

<p>CAMILLO.
Kuusitoista vuotta on nyt siitä kuin isänmaani näin; vaikka olenkin
suurimman osan elämääni vieraassa ilmassa elänyt, tahtoisin kuitenkin
siellä laskea luuni lepoon. Sitä paitse on katuvainen kuningas, minun
herrani, haettanut minua; voisin häntä hänen syvässä surussaan
lohduttaa, ainakin niin luulisin; ja siinä toinen syy, joka kehoittaa
minua lähtemään.</p>

<p>POLYXENES.
Jos mua rakastat, Camillo, niin älä tee kaikkia hyviä töitäsi tyhjäksi
sillä, että nyt minut jätät. En voi olla sinua ilman, olet siksi kelpo
mies; parempi ett'en koskaan olisi sinua omistanut, kuin että näin
sinut kadotan. Koska olet johdattanut minua yrityksiin, joita ilman
sinua en voi loppuun saattaa, niin täytyy sinun jäädä tänne itse ne
perille ajamaan, taikka ottaa mukaasi ne palvelukset, jotka olet
minulle tehnyt. Jos en ole näitä tarpeeksi palkinnut &mdash; liiaksi
en sitä koskaan voisi &mdash;, niin koetan osoittaa sinulle suurempaa
kiitollisuutta, josta hyödyn sen, että ystävyytemme lisääntyy. Älä puhu
enää tuosta onnettomasta maasta, tuosta Sisiliasta, jonka pelkkä
nimikin jo vaivaa minua, johtaen muistiini tuon katuvaisen, joksi häntä
sanoit, ja leppyneen kuninkaan, minun veljeni, jonka tappio,
kadottaessaan verrattoman kuningattarensa ja lapsensa, on vieläkin yhtä
surkuteltava, kuin jos se olisi äsken tapahtunut asia. Sano, milloin
näit poikani, Florizel prinssin? Kuninkaat, joilla on pahankuriset
lapset, eivät ole vähemmän onnettomat kuin ne, jotka kadottavat
lapsensa, kun nämä jo ovat hyviä tapoja osoittaneet.</p>

<p>CAMILLO.
Herra, siitä on kolme päivää, kuin prinssin näin. Mitä hauskanpuolista
toimitettavaa hänellä lienee, sitä en tiedä; mutta ikävyydekseni olen
huomannut, että hän viime aikoina on ruvennut vieraantumaan hovista ja
laiminlyömään ruhtinaallisia harjoituksiaan enemmän kuin ennen.</p>

<p>POLYXENES.
Olen sen minäkin huomannut, Camillo, ja olen siitä huolissani siihen
määrään, että olen palkannut silmiä urkkimaan, mitä hän poissa
ollessaan toimittaa; niiltä olen saanut tiedokseni, että hän
enimmäkseen oleksii alhaisen lampurin talossa, miehen, joka, kuten
kerrotaan, aivan tyhjästä ja naapureillekin käsittämättömällä tavalla
on tullut upporikkaaksi.</p>

<p>CAMILLO.
Olen kuullut puhuttavan semmoisesta miehestä ja että hänellä on
erinomaisen kaunis tytär, jonka maine on niin laajalle levinnyt, että
tuskin voi käsittää sitä niin halvasta majasta lähteneeksi.</p>

<p>POLYXENES.
Osaksi sentapaista olen minäkin tietooni saanut. Varon, että se on se
syötti, joka poikaani sinne vetää. Sinun pitää seurata minua sinne;
siellä me, ilmaisematta keitä olemme, rupeamme keskusteluun lampurin
kanssa, joka, luulemma, on niin yksinkertainen, ett'ei käyne vaikeaksi
heruttaa hänestä syytä poikani tiheään siellä käyntiin. Pyydän, että
minua heti autat tässä toimessa ja herkeät nyt Sisiliaa ajattelemasta.</p>

<p>CAMILLO.
Mielelläni käskyänne noudatan.</p>

<p>POLYXENES.
Camillo, ystävä! &mdash; Mutta meidän täytyy pukeutua tuntemattomiksi.</p>

<p>
<span style="margin-left: 2em;">(Menevät.)</span><br />
</p>



<h3>Toinen kohtaus.</h3>

<p>
<span style="margin-left: 2em;">Seutu sama. Maantie lampurin majan läheisyydessä.</span><br />
<span style="margin-left: 2em;">(Autolycus tulee laulaen.)</span><br />
</p>

<p>AUTOLYCUS.</p>

<div class="poem"><div class="stanza">
<span class="i0">Kun kukkima-aika on kielokin, &mdash;<br /></span>
<span class="i0">Hei, helttuni vaan, ulos maailmaan! &mdash;<br /></span>
<span class="i0">On vuoden aikakin herttaisin,<br /></span>
<span class="i0">Veren tuopi se talvehen kalpeaan.<br /></span>
</div><div class="stanza">
<span class="i0">Kun valkenemassa ma paidan nään, &mdash;<br /></span>
<span class="i0">Hei vaan, miten linnut ne laulaa vaan, &mdash;<br /></span>
<span class="i0">Niin syyhyvän tunnen ma sormenpään:<br /></span>
<span class="i0">Olutves' se on herkkua ruhtinaan.<br /></span>
</div><div class="stanza">
<span class="i0">Ja naakkain laulu ja rastasten<br /></span>
<span class="i0">Ja liirutus leivonkin, &mdash; hei vaan! &mdash;<br /></span>
<span class="i0">Se on soittona mulle ja heltullen',<br /></span>
<span class="i0">Kun heinikossa me kiemaillaan.<br /></span>
</div></div>

<p>Minä olen palvellut Florizel prinssiä ja herrastellut aikoinani
hienossa sametissa; mutta nyt olen virkaheitto.</p>

<div class="poem"><div class="stanza">
<span class="i0">Mut tuotako, kultani, huolehdin?<br /></span>
<span class="i0">Nyt kirkas on kuudanyö;<br /></span>
<span class="i0">Minä maat sekä mannut kuljeksin,<br /></span>
<span class="i0">Se mulla on mielityö.<br /></span>
</div><div class="stanza">
<span class="i0">Saa reppuri kulkea laukkuineen,<br /></span>
<span class="i0">Ja saa sitä moni muukin;<br /></span>
<span class="i0">Minäkin siis kulkurin virkaa teen,<br /></span>
<span class="i0">Peri vaikkapa jalkapuukin.<br /></span>
</div></div>

<p>Minun erityisyyteni on paitakauppa; kun haukka pesii, varokaa silloin
pikku pesojanne. Isäni antoi minulle nimen Autolycus; hän oli, niinkuin
minäkin, Mercuriuksen alla penikoittu, ja hänkin se tuollaisia
turhanturhia pikkukaluja näpisteli. Arpapelistä ja porttoloista olen
nämä hetaleet saanut; ja ainoa tulolähteeni on viaton taskuvarkaus.
Hirsipuut ja kuoliniskut ovat valtateillä liiaksi mahdissa; selkäsauna
ja hirttämys ovat minulle kauhistuksena; mitä tulevaan elämään tulee,
niin niistä ajatuksista pääsen nukkumalla. &mdash; Saalis, saalis!</p>

<p>
<span style="margin-left: 2em;">(Nuori paimen tulee.)</span><br />
</p>

<p>NUORI PAIMEN.
Annas kun lasken: &mdash; joka yhdestoista jäärä &mdash; kahdeksankolmatta
naulaa; kahdeksankolmatta naulaa &mdash; punta ja muutamia killinkejä; tuhat
viisisataa kerittyä &mdash; mitä tekee niiden villat?</p>

<p>AUTOLYCUS (syrjään).
Jos ansa pitää, niin on kurppa minun.</p>

<p>NUORI PAIMEN.
Tästä en saa selkoa ilman laskulautaa. &mdash; Annahan olla: mitä pitikään
minun ostaa keritsijäisjuhlaamme? "Kolme naulaa sokeria, viisi naulaa
korintteja, riisiryynejä", &mdash; mitä se tuo sisareni riisiryyneillä
tekee? Mutta isäni on hänet pannut juhlan emännäksi, ja hän osaa
käskeä, hän. Hän on sitonut neljäkolmatta kukkavihkoa keritsijöitä
varten; he ovat kolmiäänen laulajia kaikki, ja hyviä laulajia, vaikka
useimmat ovat tinuria ja paasia, yksi vain puritaani, joka laulaa
virsiä säkkipillin säestyksellä. Sitten: "sahramia omenatorttujen
keltaamiseksi, muskottikukkaa, taatelia" &mdash; ei, sitä ei ole listassani
&mdash; "muskottipähkinöitä seitsemän, yksi tai kaksi pötköä inkivääriä" &mdash;
mutta ne minä varaan itselleni &mdash; "neljä naulaa väskynöitä ja sama
määrä rusinoita".</p>

<p>AUTOLYCUS.
Voi mua, ett'en olisi syntynytkään!</p>

<p>
<span style="margin-left: 2em;">(Kiertelee maassa.)</span><br />
</p>

<p>NUORI PAIMEN.
Mitä, mitä, Herran nimessä?</p>

<p>AUTOLYCUS.
Apua, apua! Riistäkää vain yltäni nämä ryysyt; ja sitten kuolema,
kuolema.</p>

<p>NUORI PAIMEN.
Voi, ihmisparka! Parempi, että saisit enemmän ryysyjä verhoksesi, kuin
että nuokin vähät menettäisit.</p>

<p>AUTOLYCUS.
Ah, herraseni, niiden ryöttäisyys vaivaa minua enemmän kuin ne lyönnit,
joita sain, ja niitä tuli jämeitä ja miljoonittain.</p>

<p>NUORI PAIMEN.
Mies parka! Miljoona lyöntejä, se lienee jo hyvinkin paljon?</p>

<p>AUTOLYCUS.
Minut ovat ryöstäneet ja piesseet; rahani ja vaatteeni ovat vieneet ja
jättäneet nämä ruokottomat ryysyt sijaan.</p>

<p>NUORI PAIMEN.
Ketkä? Hevosmiehetkö vai jalkamiehet?</p>

<p>AUTOLYCUS.
Jalkamiehet, herra hyvä, jalkamiehet.</p>

<p>NUORI PAIMEN.
Niin kylläkin, jalkamiehet; sen näen vaatteista, jotka ovat sinulle
jättäneet; jos tuo on hevosmiehen nuttu, niin on se monta kuumaa
nähnyt. Annahan kätesi, niin autan sinua jaloillesi; kas niin, kätesi
tänne!</p>

<p>
<span style="margin-left: 2em;">(Auttaa häntä nousemaan.)</span><br />
</p>

<p>AUTOLYCUS.
Varovasti, herra, varovasti!</p>

<p>NUORI PAIMEN.
Voi ihmisparkaa!</p>

<p>AUTOLYCUS.
Varovasti, herra, varovasti; pelkään että lapaluuni on sijoiltaan.</p>

<p>NUORI PAIMEN.
No, kuinka on nyt laitasi? Voitko seisoa?</p>

<p>AUTOLYCUS.
Varovasti, herraseni! (Varastaa rahakukkaron hänen taskustaan.)
Varovasti! Olette minulle tehnyt oikein rakkauden työn.</p>

<p>NUORI PAIMEN.
Tarvitsetko rahaa? Voisin antaa sinulle hiukkasen.</p>

<p>AUTOLYCUS.
Älkää, hyvä, rakas herra, älkää; minulla on sukulainen parin kolmen
virstan päässä tästä; olin juuri menossa hänen luokseen; häneltä saan
rahaa ja kaikki, mitä tarvitsen. Älkää, älkää tarjotko minulle rahaa,
se pahoittaisi mieltäni.</p>

<p>NUORI PAIMEN.
Minkä sorttinen mies se oli, joka sinut ryösti?</p>

<p>AUTOLYCUS.
Mies, joka hyvin tuntee neljän kuninkaan lakikirjat. Tiedän, että hän
kerran on ollut prinssinkin palveluksessa. En voi sanoa, mistä
hyveestä, mutta varma on, että hänet piestiin ulos hovista.</p>

<p>NUORI PAIMEN.
Paheesta, tarkoititte kai; hyveitä ei hovista piestä ulos; niitä päin
vastoin hyväillään, että sinne jäisivät, ja kuitenkin ne siellä vaan
ohimennen pistäytyvät.</p>

<p>AUTOLYCUS.
Niin, paheesta, tarkoitin. Tunnen sen miehen hyvin; hänestä tuli sitten
marakatin kuljettaja ja sitten oikeudenpalvelija ja vihdoin maapoliisi;
sitten hän pani ylös nukketeatterin, joka kuvaili tuhlaajapoikaa, ja
nai kattilanpaikkurin lesken peninkulman päästä minun kodistani ja
kartanostani; ja koeteltuaan kaikenmoiset rakkarinammatit rupesi hän
vihdoin yksinomaan veijariksi. Olen kuullut häntä puhuteltavan nimellä
Autolycus.</p>

<p>NUORI PAIMEN.
Lempo hänet periköön! Taskuvaras, jumalauta, taskuvaras! Kulkee kaikki
kirkkojuhlat, markkinat ja karhun tanssiaiset.</p>

<p>AUTOLYCUS.
Aivan niin, herra, sama, sama mies. Se konna se mullekin nämä repaleet
laittoi.</p>

<p>NUORI PAIMEN.
Niin pelkuria konnaa ei ole toista koko Böhmissä. Jos vaan olisit
tuikeasti häneen katsonut ja sylkenyt häntä silmiin, niin olisi hän
juossut tiehensä.</p>

<p>AUTOLYCUS.
Totta puhuen, en ole mikään tappelija; siinä kohden olen heikko, ja sen
hän, piru olkoon, tiesi.</p>

<p>NUORI PAIMEN.
Kuinka nyt on laitasi?</p>

<p>AUTOLYCUS.
Paljon parempi kuin äsken, hyvä herra; voin seisoa ja käydä. Nyt jätän
teidät hyvästi ja kävelen tästä hiljalleen sukulaiseni tykö.</p>

<p>NUORI PAIMEN.
Saatanko sinua tielle?</p>

<p>AUTOLYCUS.
Älkää, soma herra! Älkää, hyvä herra, älkää!</p>

<p>NUORI PAIMEN.
Hyvästi siis. Minun pitää mennä ostamaan maustimia keritsijäisiimme.</p>

<p>AUTOLYCUS.
Onnea vaan, rakas herra! (Nuori paimen poistua.) &mdash; Kukkarosi ei liene
kyllin vari maustimien ostoon. Tulenpa kyllä minäkin sinne teidän
keritsijäisiinne. Jos en tästä kepposesta haudo vielä toista
samanlaista ja muuta keritsijöitä lampaiksi, niin pyyhittäköön minut
kirjoista ja pantakoon nimeni hyveiden rekisteriin.</p>

<div class="poem"><div class="stanza">
<span class="i0">Hei, lakkaamatta nyt eteenpäin,<br /></span>
<span class="i0">Yli vetten ja maan kuin haukka!<br /></span>
<span class="i0">Mies reipas se kulkevi tietään näin,<br /></span>
<span class="i0">Mut jälkehen jääpi raukka.<br /></span>
</div></div>

<p>
<span style="margin-left: 2em;">(Menee.)</span><br />
</p>



<h3>Kolmas kohtaus.</h3>

<p>
<span style="margin-left: 2em;">Seutu sama. Aukea paikka lampurin majan edustalla.</span><br />
<span style="margin-left: 2em;">(Florizel ja Perdita tulevat.)</span><br />
<br />
FLORIZEL.<br />
Tuo outo puku suloas vain lisää.<br />
Et ole paimentyttö, et, vaan Flora,<br />
Esikko kevään. Keritsijäisenne<br />
On lemmenjumalien juhla, jossa<br />
Sin' olet kuningatar.<br />
<br />
PERDITA.<br />
<span style="margin-left: 11em;">Ruhtinaani,</span><br />
Mun moittia ei sovi ilvettänne, &mdash;<br />
Anteeksi sanani! &mdash; ett' oman arvon<br />
Ja maanne loiston himmennätte tuolla<br />
Maakansan puvulla ja halvan tytön<br />
Naisjumalaksi laitatte. Jos tyhmyytt'<br />
Ei olis juhlissamme paljon, jota<br />
Tavasta sallitaan, niin punastuisin<br />
Puvussa teidät nähdä, jossa oman<br />
Kuvani tunnen.<br />
<br />
FLORIZEL.<br />
<span style="margin-left: 7.5em;">Onnen hetki tuo,</span><br />
Kun havukkani lentotiensä suuntas<br />
Isäsi maalle.<br />
<br />
PERDITA.<br />
<span style="margin-left: 7em;">Zeus meit' auttakoon!</span><br />
Erotus tää mua huolettaa; te, prinssi,<br />
Pelosta ette tiedä. Vapisen jo,<br />
Kun aattelen, ett' isännekin tänne<br />
Vois tuoda sattumus. Kuink' äimistyisi,<br />
Kun kansissa noin halvoiss' oivan näkis<br />
Hän teoksensa? Mitä sanoisikaan?<br />
Ja minä näissä lainahepaleissa<br />
Kuin kestää voisin katseens' ankaruutta?<br />
<br />
FLORIZEL.<br />
Iloa nyt vaan muista. Jumalatkin<br />
Ne, Lemmen nöyrtäminä, pukeuivat<br />
Eläinten muotoisiksi. Härkänä<br />
Jupiter mylvi, vehreä Neptunus<br />
Määkötti oinaana, ja panun herra,<br />
Kultainen Phoibos, oli halpa paimen,<br />
Niin kuin nyt minä. Heidän muunnokseensa<br />
Ei syynä kauniimp' ollut kaunotar,<br />
Eik' aie puhtaampi; ei mun myös ole<br />
Haluni juljeton, ei himon hehku<br />
Uskollisuutta palavampi.<br />
<br />
PERDITA.<br />
<span style="margin-left: 12.5em;">Prinssi,</span><br />
Ei rohkeus suurta voi, jos &mdash; kuten pelkään &mdash;<br />
Kuninkaan valta sitä vastustaa.<br />
Yks kahdesta on välttämätön silloin:<br />
Joko teidän tulee jättää hankkeenne,<br />
Tai minun elämä.<br />
<br />
FLORIZEL.<br />
<span style="margin-left: 8.5em;">Oi, kallis impi,</span><br />
Noill' oudoill' aatoksilla älä häiri<br />
Nyt juhlaamme. Sun omas olen, taikka<br />
Isäni oma en; en kenenkään,<br />
En itsenikään oma voi ma olla,<br />
Jos sun en ole; siinä pysyn, vaikka<br />
Epäisi kohtalo. Iloitse, impi;<br />
Nuo mietteet karkoita ja tositoimiin<br />
Nyt mieles käännä. Tuloss' ovat vieraat;<br />
Iloinen katsees' olkoon, niinkuin oisi<br />
Hääpäiväs tämä, jonka tulevaksi<br />
Olemme vannoneet.<br />
<br />
PERDITA.<br />
<span style="margin-left: 9em;">Oi, onnetar,</span><br />
Sa meitä suosi!<br />
<br />
FLORIZEL.<br />
<span style="margin-left: 8em;">Vieraat tulevat.</span><br />
Iloiseen vastaanottoon valmistaudu,<br />
Ja laita, että riemu punaa posket.<br />
<br />
<span style="margin-left: 2em;">(Paimenia tulee, niiden seurassa Polyxenes</span><br />
<span style="margin-left: 2em;">ja Camillo valepuvussa, vanha ja nuori paimen,</span><br />
<span style="margin-left: 2em;">Mopsa, Dorcas ynnä muita.)</span><br />
<br />
VANHA PAIMEN.<br />
Hyi, tytär! Eukko vainaani kun eli,<br />
Niin tänäpäivänä hän passar' oli,<br />
Emäntä, piika, edeskäypä, kokki;<br />
Tervehti, palvel', auttoi kaikkia;<br />
Lauluksi pisti, tanssiks; milloin yli-<br />
Ja milloin alipäässä pöytää kieppui,<br />
Hyväillen kuta kulloin; posket hehkui<br />
Niin puuhista kuin myöskin virvokkeista;<br />
Kutakin saastoi, näet. Sin' olet ujo,<br />
Kuin oisit vieras etkä tämän juhlan<br />
Emäntä itse. Tervetulleiks sano<br />
Nää oudot ystävämme; siten tullaan<br />
Paremmiks ystäviksi. No, kas niin,<br />
Punasi heitä, näytä mikä olet:<br />
Juhlamme kuningatar; kas niin, meidät<br />
Keritsijäisiin tervetulleiks sano,<br />
Jott' onnistuisi karjas!<br />
<br />
PERDITA (Pokyxeneelle.)<br />
<span style="margin-left: 12.5em;">Tervetullut!</span><br />
Isäni tahto on, ett' olen minä<br />
Tääll' emäntänä tänään. &mdash;<br />
<span style="margin-left: 2em;">(Camillolle.)</span><br />
<span style="margin-left: 13.5em;">Tervetullut!</span><br />
Nuo kukat anna, Dorcas. &mdash; Arvo-herrat,<br />
Ruutua täss' on, rosmariinia,<br />
Väri ja tuoksu niiss' on koko talven;<br />
Osanne olkoon armo sekä muisti.<br />
Juhlaamme tervetulleet!<br />
<br />
POLYXENES.<br />
<span style="margin-left: 12em;">Paimenetar.</span><br />
Sulotar; arvaat, että vanhan koreit'<br />
On talvikukat.<br />
<br />
PERDITA.<br />
<span style="margin-left: 7.5em;">Vuoden vanhetessa,</span><br />
Kun kesä viel' ei ole kuollut eikä<br />
Viluinen talvi syntynyt, &mdash; kas, silloin<br />
Leukoijat kirjavat on kauneimmillaan;<br />
Sanovat niitä luonnon äpäriksi:<br />
Ei niitä meidän tarhass' ole, enkä<br />
Niist' istukkaiksi liioin huoli.<br />
<br />
POLYXENES.<br />
<span style="margin-left: 16.5em;">Miksi,</span><br />
Ihana impi, niitä halveksit?<br />
<br />
PERDITA.<br />
Min' olen kuullut sanottavan, että,<br />
Pait suuren luonnon luontivoimaa, taito<br />
Ne myöskin kirjavoittaa.<br />
<br />
POLYXENES.<br />
<span style="margin-left: 12.5em;">Olkoon niinkin;</span><br />
Mut luontoa ei muu voi keino muuttaa<br />
Kuin luonnon luoma keino; ja se taito,<br />
Mik' auttaa muka luontoa, se luonnon<br />
On oma taito. Jylhään metsäpuuhun,<br />
Näet, impi, jalon oksan yhdistämme,<br />
Näin hedelmöittäen sen halvan kuoren<br />
Jalolla siemenellä. Se, se taito<br />
Luontoa auttaa, &mdash; oikeammin muuttaa &mdash;<br />
Mut itse se on luontoa.<br />
<br />
PERDITA.<br />
<span style="margin-left: 12em;">Niin kyllä.</span><br />
<br />
POLYXENES.<br />
Leukoijia siis kasvitarhaas hanki,<br />
Äläkä niitä äpäriksi moiti.<br />
<br />
PERDITA.<br />
En niitä varten lastaa maahan pistä,<br />
Enempää kuin, jos maalattu ma oisin,<br />
Tuon pojan soisin kiittävän mua siitä<br />
Ja siksi kosivan. &mdash; Kas, tässä teille<br />
Meiramit, lavendelit, myrrhat, mintut<br />
Ja päivikki, mi päivän kanssa nukkuu<br />
Ja sen kanss' itkein herää; sydänkesän<br />
Ne kukkia on, jotka miehille<br />
Kesk'ikäisille sopii. Tervetulleet!<br />
<br />
CAMILLO.<br />
Jos laumaas oisin, jättäisin maan herkut<br />
Ja silmän herkust' eläisin.<br />
<br />
PERDITA.<br />
<span style="margin-left: 14em;">Oi, silloin</span><br />
Niin laihtuisitte, että lävitsenne<br />
Kävisi talvimyrsky. &mdash; Armas sisko,<br />
Ollappa kevätkukkia: ne sopis<br />
Sun ikäkaudelles, ja sun, ja sun,<br />
Te, joiden impi-oksill' yhä nuokkuu<br />
Neitsyyden ruusu. &mdash; Oi, Proserpina!<br />
Ollappa kukat, jotka säikäyksissäs<br />
Pudotit Pluton vaunuista: narsissit,<br />
Jotk' ennen pääskyst' ilmestyen, kevään<br />
Lumovat tuulta; orvonkukat tummat,<br />
Mut vienommat kuin henkäys Venuksen<br />
Tai Junon silmäluomet; kalvaat vuokot,<br />
Jotk' ennen kuin on Phoibos kirkkaimmallaan,<br />
Kuihtuvat naimatonna, jok' on usein<br />
Immenkin osa; uljaat orhinpäät,<br />
Ja liljat kaikenlaiset, kruunulilja<br />
Ja kurjenmiekka myös, &mdash; jos ne mull' oisi,<br />
Sitoisin seppeleitä, joilla, armas,<br />
Sun aivan peittäisin!<br />
<br />
FLORIZEL.<br />
<span style="margin-left: 11em;">Kuin ruumiin?</span><br />
<br />
PERDITA.<br />
<span style="margin-left: 18em;">Enkä;</span><br />
Kuin nurmen, missä lemmettäret leikkii!<br />
Vai ruumiin! &mdash; kyllä, jos sa elävänä<br />
Syliini hautaannut. &mdash; He, tuossa kukat!<br />
Mut näyttelenhän tässä niinkuin tapa<br />
On helkajuhlissa. Tää pulska puku<br />
Mun muuntanut on varmaan.<br />
<br />
FLORIZEL.<br />
<span style="margin-left: 13em;">Mitä teetkin,</span><br />
Sen ihanasti teet. Kun puhut, armas,<br />
Sun soisin aina puhuvan; kun laulat,<br />
Sun soisin laulain ostavan ja myyvän,<br />
Kodissas askaroivan, rukoilevan<br />
Ja almuj' antavan. Ja kun sa tanssit,<br />
Niin soisin, että oisit meren laine,<br />
Joka ei muuta tee kuin liikkuu, läikkyy,<br />
Alati liikkuu, läikkyy. Kaikki toimes<br />
On pikku kohdissaan niin oivaa, että,<br />
Jos mitä teetkin, kuningatar-leiman<br />
Saa kaikki työsi.<br />
<br />
PERDITA.<br />
<span style="margin-left: 9em;">Oi, Doricles, nyt sa</span><br />
Liiaksi kehut; jos ei siitä nuoruus<br />
Ja lämmin veri kaunihina kuultais,<br />
Todistain, että olet rehti paimen,<br />
Niin viisast' olis pelko, ett' on pyytees<br />
Vain petosta.<br />
<br />
FLORIZEL.<br />
<span style="margin-left: 7em;">Sull' yhtä vähän, luulen,</span><br />
On pelko mielessä, kuin mulla mieli<br />
Herättää sitä. Pyydän, tule tanssiin;<br />
Kätesi, armas! Täss' on kyyhkyspari,<br />
Jok' erota ei aio.<br />
<br />
PERDITA.<br />
<span style="margin-left: 9.5em;">Toden totta!</span><br />
<br />
POLYXENES.<br />
Somempaa mökinlasta ei lie koskaan<br />
Hypellyt nurmikolla; puheet, toimet<br />
Jalommat ovat, kuin mit' on hän itse.<br />
Hän liian ylevä on moiseen paikkaan.<br />
<br />
CAMILLO.<br />
Tytölle jotakin hän kertoo, joka<br />
Sen poskiin veren ajaa; toden totta,<br />
Maidosta, kermast' on se kuningatar.<br />
<br />
NUORI PAIMEN.<br />
Hei, soitto soimaan!<br />
<br />
DORCAS.<br />
<span style="margin-left: 10.5em;">Mopsa sun on tyttös;</span><br />
Sen muisku höystä sipulilla!<br />
<br />
MOPSA.<br />
<span style="margin-left: 14.5em;">Kas vaan!</span><br />
<br />
NUORI PAIMEN.<br />
Vait siellä! Tapoja nyt tulee noutaa.<br />
Hei, soitto soimaan!<br />
<br />
<span style="margin-left: 2em;">(Paimenet, miehet ja naiset, tanssivat.)</span><br />
<br />
POLYXENES.<br />
<span style="margin-left: 10.5em;">Sano, lampuri,</span><br />
Ken on tuo kaunis paimen, joka tanssii<br />
Sun tyttäresi kanssa?<br />
<br />
VANHA PAIMEN.<br />
<span style="margin-left: 11em;">Doricleeksi</span><br />
Sanovat häntä; kehuu, ett' on hyvä<br />
Hänellä laidun; itse hän sen sanoo,<br />
Mut uskon sen; hän on kuin ilmi-totuus.<br />
Hän sanoo tytärtäni lempivänsä.<br />
Sen uskon myös: niin kuu ei veteen päily,<br />
Kuin hän se tytön silmiin katsoo, katsoo,<br />
Ikäänkuin kirjaa lukis. Totta puhein<br />
Väliä heidän lemmellään ei puolen<br />
Lie muiskun vertaa.<br />
<br />
POLYXENES.<br />
<span style="margin-left: 10em;">Sieväst' impi tanssii.</span><br />
<br />
VANHA PAIMEN.<br />
Niin tekee kaikki hän, vaikk'ei mun siitä<br />
Sopisi kerskata. Jos vain Doricles<br />
Saa hänet omakseen, niin kapioiksi<br />
Se tyttö tuo, mit' aavistaa ei saata.<br />
<br />
<span style="margin-left: 2em;">(Palvelija tulee.)</span><br />
</p>

<p>PALVELIJA.
Isäntä, isäntä! Jos vaan kuulisitte tuota tuppisaksaa tuolla ulkona,
niin ettepä koskaan enää tanssisi rummun ja pillin mukaan, eipä edes
säkkipillikään teitä enää hypittäisi. Hän laskettelee lauluja pikemmin,
kuin te voisitte laskea rahoja; ne pulppuavat hänen suustaan, ikäänkuin
hän olisi arkkiviisuista vatsapakolla, ja kaikki kuuntelevat, korvat
höröllään, hänen lauluansa.</p>

<p>NUORI PAIMEN.
Hän ei olisi voinut sopivampaan aikaan tulla; tuokaa sisään se mies.
Minä pidän hiivatin paljon arkkiviisuista, olkoonpa sitten surullinen
tarina, joka käy iloisella nuotilla, tai oikein lystikäs pätkä
itkunuotilla.</p>

<p>PALVELIJA.
Hänellä on viisuja miehille ja naisille, kaikensorttisia; ei ole
muotisaksalla niin paljon hansikoita varastossaan. Hänellä on mitä
sievimpiä lemmenlauluja tytöille, ei ollenkaan ruokottomia, joka on
harvinaista, ja niissä on somat loppukerrat, semmoiset kuin: "hilsula,
hilsula, hilsumpila, pila", "tuulan, tuulan, tuulan tee", "järvi on
klaari ja keskellä on saari"; ja missä joku suupaltti riiviö ajattelisi
rivoja ja hölmäisi suustaan aika tyhmyyden, siinä antaa hän tytön
vastata: "Ei saa tyttöön koskea, hävetä poikain pitää!" Ja niin työntää
hän pois hänet ja tiuskaisee: "Ei saa tyttöön koskea, hävetä poikain
pitää!"</p>

<p>POLYXENES.
Sepä kelpo mies.</p>

<p>NUORI PAIMEN.
Tosiaankin, se mahtaa olla vallan älykäs mies. Onko hänellä käypää
tavaraa?</p>

<p>PALVELIJA.
Hänellä on rihmoja, kaikkia taivaankaaren värisiä; pauloja enemmän,
kuin mitä yksikään juttuherra Böhmissä voisi ammatissaan käyttää,
vaikkapa niitä tukuittaisinkin ostettaisi; kertolankaa, villalankaa,
kamaripalttinaa, liinakangasta, joita kaikkia hän laululla ylistelee,
ikäänkuin ne olisivat jumalia ja jumalattaria. Voisi tulla siihen
luuloon, että naisen paita on enkeli; niin kauniisti hän kuvailee sen
hulpioita ja röyhelöitä.</p>

<p>NUORI PAIMEN.
No, käskeppä hänet sisään, ja pyydä, että hän laulaa tullessaan.</p>

<p>PERDITA.
Ja varoita, ettei hän mitään sopimattomia laula.</p>

<p>
<span style="margin-left: 2em;">(Palvelija menee.)</span><br />
</p>

<p>NUORI PAIMEN.
Noilla tuppisaksoilla on enemmän kalua kuin voit luulla, sisko.</p>

<p>PERDITA.
Niin, veikkoseni, tai luulotella.</p>

<p>
<span style="margin-left: 2em;">(Autolycus tulee laulaen.)</span><br />
</p>

<p>AUTOLYCUS.</p>

<div class="poem"><div class="stanza">
<span class="i0">Liinaa lumivalkoista,<br /></span>
<span class="i0">Sysimustaa harsoa,<br /></span>
<span class="i0">Hienon hienoja hansikoita,<br /></span>
<span class="i0">Koko- ja puoli-naamioita,<br /></span>
<span class="i0">Kalvoisnauhaa, sepaletta,<br /></span>
<span class="i0">Parasta naisten suitsuketta,<br /></span>
<span class="i0">Tanuja, vöitä ja rihkamaa<br /></span>
<span class="i0">Lemmenlahjaks sopivaa,<br /></span>
<span class="i0">Neulaa, nappia, käherrintä,<br /></span>
<span class="i0">Naisten kalua parahinta.<br /></span>
<span class="i0">Ostakaa, pojat, ostakaa,<br /></span>
<span class="i0">Ett'ei tyttöset suuttua saa.<br /></span>
<span class="i0">Ostakaa!<br /></span>
</div></div>

<p>NUORI PAIMEN.
Jos en olisi pihkaantunut tuohon Mopsaan, niin eipä tältä pojalta
ropoakaan heltiäisi. Mutta kun nyt häntä niin hellin, niin täytynee
tuosta hellitä jokunen rihmanpätkänen ja hansikkapari.</p>

<p>MOPSA.
Tuota on minulle luvattu jo ennen juhlaa, vaan ei se nytkään liian
myöhään tule.</p>

<p>DORCAS.
Hän on muutakin sinulle luvannut, jos eivät ihmiset valehtele.</p>

<p>MOPSA.
Sinulle hän on kaikki maksanut, minkä on luvannutkin: ehkäpä lisäksi
vielä muutakin, jota sinun pitäisi hävetä antaa hänelle takaisin.</p>

<p>NUORI PAIMEN.
Eikö nyt enää ole tytöillä säällisiä tapoja? Aikovatko alushameensa
panna siihen, missä kasvojen pitäisi olla? Eikö nyt enää lypsäessä,
maata pannessa ja leivinuunin ääressä ole aikaa kuiskailla mokomia
salaisuuksia! Vai täytyykö tuollaista lorunlorua kaikkien vierasten
kuuluville tuoda? Hyväpä kuitenkin, että vaan kuiskuttelevat. &mdash; Vaiti,
kielikellot, ei enää sanaakaan.</p>

<p>MOPSA.
Minä olen valmis. Kuules, sinä lupasit minulle kiiltävän kaulanauhan ja
hyvänhajuiset hansikat.</p>

<p>NUORI PAIMEN.
Olenhan sanonut sinulle, että tiellä minut peijasivat ja veivät kaikki
rahani.</p>

<p>AUTOLYCUS.
Niin, herra, täällä liikkuu veijareita; pitää olla varuillaan.</p>

<p>NUORI PAIMEN.
Älä pelkää, mies, täällä ei sinulta mitään viedä.</p>

<p>AUTOLYCUS.
Olenkin siinä toivossa, sillä minulla on paljon muiden tavaraa.</p>

<p>NUORI PAIMEN.
Mitä sinulla on? Arkkiviisujako?</p>

<p>MOPSA.
Osta niitä, hyvä poika, joitakuita; painetuista viisuista minä pidän
niin paljon, sillä niistähän tietää varmaan, että ne ovat tosia.</p>

<p>AUTOLYCUS.
Tässä olisi yksi, joka käy sangen surullisella nuotilla: "kuinka
koronkiskurin vaimo synnytti kaksikymmentä pussillista rahaa, ja kuinka
sitten rupesi himoamaan käärmeenpäitä ja sammakkohakkelusta."</p>

<p>MOPSA.
Onko se myöskin tosi? Mitä luulette?</p>

<p>AUTOLYCUS.
Ihan tosi juttu, eikä kuukautta vanhempi.</p>

<p>DORCAS.
Jumala minua varjelkoon joutumasta koronkiskurin vaimoksi!</p>

<p>AUTOLYCUS.
Tässä on mainittuna kätilökin, eräs rouva Juoninen, ja viisi tai kuusi
kunniallista vaimoa, jotka olivat läsnä. Miksi minä valheita
kantelisin?</p>

<p>MOPSA.
Hyvä poika, osta se viisu.</p>

<p>NUORI PAIMEN.
No, niin, pane ne erikseen ja näytä meille ensin toisiakin viisuja;
noita muita tavaroitasi ostamme sitten.</p>

<p>AUTOLYCUS.
Tässä on toinen viisu "kalasta, joka nähtiin rannikolla keskiviikkona
kahdeksantenakymmenentenä päivänä Huhtikuuta neljäkymmentä jalkaa
vedenpinnasta ja joka lauloi tämän laulun tyttöjen kovasta sydämmestä":
luullaan että se oli nainen, joka oli muutettu kylmäksi kalaksi, kun ei
tahtonut rakastajansa lihanhimoa noudattaa. Se viisu on sangen
surullinen, ja samaten tosi.</p>

<p>DORCAS.
Luuletteko, että se varmaan on tosi?</p>

<p>AUTOLYCUS.
Siitä on viiden oikeuden jäsenen allekirjoitus ja todistajia enemmän
kuin reppuuni mahtuisi.</p>

<p>NUORI PAIMEN.
Pane sekin erikseen; vieläkö muuta?</p>

<p>AUTOLYCUS.
Tässä on hauska viisu, mutta varsin sävykäs.</p>

<p>MOPSA.
Joitakuita hauskojakin pitää meillä olla.</p>

<p>AUTOLYCUS.
Katsokaas, tämä tässä on erittäin hauska ja se käy samalla nuotilla
kuin: "kaks tyttöä priiasi yhtä poikaa". Tuskin on tuolla
lännenpuolella yhtäkään tyttöä, joka ei tätä laulaisi; se on varsin
mielukas, sen voin taata.</p>

<p>MOPSA.
Me osaamme molemmat sen laulaa; jos sinä laulat yhtä ääntä, niin saat
kuulla; se on kolmiääninen.</p>

<p>DORCAS.
Olemme jo kuukauden päivät sen tunteneet.</p>

<p>AUTOLYCUS.
Kyllä minä ääneni laulan; sehän kuuluu ammattiini, tiedämmä. No,
pitäkää varanne.</p>

<p>
<span style="margin-left: 2em;">Laulu.</span><br />
<br />
AUTOLYCUS.<br />
Pois mun täytyy matkustaa,<br />
Minne, sit' et tietää saa.<br />
<br />
DORCAS.<br />
Niin vain?<br />
<br />
MOPSA.<br />
<span style="margin-left: 5.5em;">Niinkö vain?</span><br />
<br />
DORCAS.<br />
<span style="margin-left: 12em;">Niin vain?</span><br />
<br />
MOPSA.<br />
Valan mulle vannoit sie,<br />
Minut mukanasi vie.<br />
<br />
DORCAS.<br />
Ethän mua jätä vain?<br />
<br />
MOPSA.<br />
Aittaanko vai myllyynkö?<br />
<br />
DORCAS.<br />
Jos sen teet, olet heittiö.<br />
<br />
AUTOLYCUS.<br />
En vain.<br />
<br />
DORCAS.<br />
<span style="margin-left: 4.5em;">Etkö vain?</span><br />
<br />
AUTOLYCUS.<br />
<span style="margin-left: 10em;">En vain.</span><br />
<br />
DORCAS.<br />
Mulle vannoit rakkauden.<br />
<br />
MOPSA.<br />
Minullekin vannoit sen.<br />
Minne menet? sano vain.<br />
</p>

<p>NUORI PAIMEN.
Tämän laulun laulamme loppuun, kun jäämme yksin. Isäni ja herrat
puhelevat oikein tosissansa, emmekä nyt tahdo heitä häiritä. Tule
perässäni reppuinesi. Tytöt, minä ostan teille kummallekin jotakin.
Kauppamies, ensin pitää meidän saada valikoida. &mdash; Tulkaa, tytöt!</p>

<p>AUTOLYCUS (syrjään).
Mutta kuristaa saat kukkaroasi, saat kuin saatkin.</p>

<p>(Laulaa.)</p>

<div class="poem"><div class="stanza">
<span class="i0">Nyöriä ja hihnaa,<br /></span>
<span class="i0">Pitsiä ja rihmaa,<br /></span>
<span class="i0">Tytöt sirot, ostakaa.<br /></span>
<span class="i0">Vannetta ja vyötä,<br /></span>
<span class="i0">Somaa ripsut yötä,<br /></span>
<span class="i0">Kaikki uutta, komeaa.<br /></span>
<span class="i0">Muistakaatte saksaa;<br /></span>
<span class="i0">Kell' on rahaa maksaa,<br /></span>
<span class="i0">Saapi mitä haluttaa.<br /></span>
</div></div>

<p>
<span style="margin-left: 2em;">(Nuori paimen, Autolycus, Dorcas ja Mopsa poistuvat.)</span><br />
<span style="margin-left: 2em;">(Palvelija palajaa.)</span><br />
</p>

<p>PALVELIJA.
Isäntä, tuolla on kolme ajuria, kolme lampuria, kolme karjanpaimenta ja
kolme sikopaimenta, jotka ovat kiireestä kantapäähän ihkasten
karvaiset. Sanovat olevansa "saturia" ja hyppivät hyppyä, josta tytöt
sanovat, että se vaan on sekasotkuista koikkimista, kun eivät saa olla
mukana. Mutta itse he luulevat &mdash; jos se ei vaan käy liian kiivaasti
muutamilta heistä, jotka eivät muuta ymmärrä kuin jyrään jyrrytystä,
että se tulee näyttämään sangen sievältä.</p>

<p>VANHA PAIMEN.
Tiehensä menkööt! Me emme huoli tuommoisesta. Täällä on jo nähty
typerää hassutusta tarpeeksi. &mdash; Varmaankin, hyvä herra, me pahoitamme
mielenne.</p>

<p>POLYXENES.
Noiden mielen pahoitatte, jotka mieltä hyvittävät. Pyydän, sallikaa
meidän nähdä nuo neljä paimenkolmikkoa.</p>

<p>PALVELIJA.
Yksi kolmikko heistä on, oman puheensa mukaan, tanssinut kuninkaankin
edessä, ja huonoinkin heistä tekee kahdentoista ja puolen jalan
syrjäloikkauksia.</p>

<p>VANHA PAIMEN.
Älä siinä jaarittele. Koska nämä kunnon vieraat sitä tahtovat, niin
tulkoot sitten sisään, mutta heti.</p>

<p>PALVELIJA.
He ovat jo tässä ovella.</p>

<p>
<span style="margin-left: 2em;">(Palvelija menee.)</span><br />
<br />
<span style="margin-left: 2em;">(Kaksitoista satyyriksi puettua talonpoikaa tulee.</span><br />
<span style="margin-left: 2em;">He tanssivat ja poistuvat.)</span><br />
<br />
POLYXENES.<br />
Niin, isä, toiste lisää. &mdash; (Syrjään.) Liikaan lienee<br />
Jo suhde mennyt. &mdash; Ero pitää tulla. &mdash;<br />
Hän kielii tyhmyyttään. &mdash; (Ääneen.) No, kaunis paimen,<br />
Sydämmelläs on jotain, joka mielen<br />
Juhlasta vie. Kun minä nuori olin<br />
Ja lemmissä, niin tyttönipä aivan<br />
Helyihin käärin; kaupin silkkivarat<br />
Ma kaikki tyhjensin ja kullan eteen<br />
Ne karistin. Sin' annat miehen mennä<br />
Etk' osta mitään. Jos nyt tyttös suuttuis<br />
Ja rakkauden ja lemmen puutteheksi<br />
Tuon selittäisi, niin et tietäis, mitä<br />
Pulassas vastata, jos sydämmelles<br />
Hän muuten rakas on.<br />
<br />
FLORIZEL.<br />
<span style="margin-left: 10.5em;">Oi, tiedän, että</span><br />
Hän moist' ei kysy joutavaa. Ne lahjat,<br />
Mitk' on hän multa saapa, sydämmeni<br />
On kätkössä, jonk' olen luvannut jo,<br />
Mut viel' en hälle antanut. &mdash;<br />
<span style="margin-left: 2em;">(Perditalle.)</span><br />
<span style="margin-left: 15.5em;">Oi, tässä</span><br />
Sieluni puran tuolle vanhukselle,<br />
Jok' on, sen arvaan, lemmiss' ollut hänkin.<br />
Käteesi tartun, kätöseen, jok' ompi<br />
Kuin kyyhkyn höyhen pehmyt, valkeampi<br />
Norsunkin luuta taikka uutta lunta,<br />
Mi kahdesti on pohjan seulass' ollut.<br />
<br />
POLYXENES.<br />
Mitäpä tuosta tullee? Hellästipä<br />
Pesevän näyttää nuori paimen kättä,<br />
Jok' ilmankin on puhdas. &mdash; Häiritsenkö?<br />
Vakuutteitanne jatkakaa; mun suokaa<br />
Valanne kuulla.<br />
<br />
FLORIZEL.<br />
<span style="margin-left: 8em;">Vierasmiesnä olkaa.</span><br />
<br />
POLYXENES.<br />
Tää naapuriko myös?<br />
<br />
FLORIZEL.<br />
<span style="margin-left: 10em;">Hän myös ja muutkin</span><br />
Kuin ihmiset, maat, taivaat, kaikki: että &mdash;<br />
Vaikk' oisin mailman kruunupäistä suurin<br />
Ja arvoisin, tai kaunein nuorukainen,<br />
Mi hurmannut on mailmaa, tai voimass,<br />
Älyssä ihmist' ylempi, niin turhaa<br />
Tuo kaikk' ois ilman hänen rakkauttaan.<br />
Kaikk' uhraan, hälle pyhitän, tai kaikki<br />
Se tyhjiin rauetkohon!<br />
<br />
POLYXENES.<br />
<span style="margin-left: 11.5em;">Kaunis tarjo.</span><br />
<br />
CAMILLO.<br />
Ja suuren lemmen merkki.<br />
<br />
VANHA PAIMEN.<br />
<span style="margin-left: 12.5em;">Sinä, tyttö,</span><br />
Sanotko samaa?<br />
<br />
PERDITA.<br />
<span style="margin-left: 7.5em;">Min' en voi noin hyvin</span><br />
Läheskään haastaa, parempaa en suoda.<br />
Mut hänen sydämmensä puhtauden<br />
Omastain arvaan.<br />
<br />
VANHA PAIMEN.<br />
<span style="margin-left: 8.5em;">No niin! Käsi käteen!</span><br />
Te, vieraat, olkaa todistajina:<br />
Hän tyttäreni saa, ja sen kanss' osuutt'<br />
Omansa verran.<br />
<br />
FLORIZEL.<br />
<span style="margin-left: 7.5em;">Tyttärenne kunto</span><br />
Se osuus lie; näet, muudan mies jos kuolee,<br />
Enemmän mull' on, kuin mit' uneksitte<br />
Tai aavistatte. Vierasmiesten nähden<br />
Nyt meidät kihlatkaa.<br />
<br />
VANHA PAIMEN.<br />
<span style="margin-left: 11em;">No, kätes anna, &mdash;</span><br />
Ja, sinä, tytär.<br />
<br />
POLYXENES.<br />
<span style="margin-left: 8.5em;">Malta, paimen, hiukan;</span><br />
Sull' onko isää?<br />
<br />
FLORIZEL.<br />
<span style="margin-left: 8.5em;">On; no, mitä siitä?</span><br />
<br />
POLYXENES.<br />
Hän täst' ei tiedä kai?<br />
<br />
FLORIZEL.<br />
<span style="margin-left: 12em;">Ei, eikä saakaan</span><br />
<br />
POLYXENES.<br />
Minusta isä poikansa on häissä<br />
Etevin pöytävieras. Sano: onko<br />
Isäsi järkitoimiin saamaton.<br />
Typerä vanhuuttaan, vai leinin lyömä?<br />
Puhua voiko, kuulla? Miehen miehest<br />
Erottaa voiko? Omaisuuttaan hoitaa?<br />
Vuoteenko oma? Lapsi uudestaanko?<br />
<br />
FLORIZEL.<br />
Ei, hyvä herra, hän on aivan terve<br />
Ja monta ikäistänsä voimakkaampi.<br />
<br />
POLYXENES.<br />
Mut, kautta valkopartani, jos niin on,<br />
Teet hälle väärin; työs ei ole lapsen.<br />
Mun poikani, se tietty on, saa itse<br />
Valita vaimonsa; mut tietty myöskin,<br />
Ett' isä, jonka ainoa on ilo<br />
Ihana jälkipolvi, sananvaltaa<br />
Moisessa tahtoo hankkeessa.<br />
<br />
FLORIZEL.<br />
<span style="margin-left: 14em;">Sen myönnän.</span><br />
Mut kiivas herra, toisestapa syystä,<br />
Jot' ette tietää saa, tät' isälleni<br />
En ole ilmaissut.<br />
<br />
POLYXENES.<br />
<span style="margin-left: 9em;">Mut ilmaiskaa se.</span><br />
<br />
FLORIZEL.<br />
En, sit' en tee.<br />
<br />
POLYXENES.<br />
<span style="margin-left: 8.5em;">Ma pyydän.</span><br />
<br />
FLORIZEL.<br />
<span style="margin-left: 14em;">En, en voi.</span><br />
Nyt kihlaus!<br />
<br />
POLYXENES.<br />
<span style="margin-left: 6.5em;">Nyt ero, hyvä herra;</span><br />
<span style="margin-left: 2em;">(Ilmoittaa itsensä.)</span><br />
En pojaksi sua sanokaan, siks olet<br />
Sa liian halpa. Valtikanko vaihdat<br />
Pois paimensauvaan! &mdash; Vanha petturi,<br />
Ikävä, että hirsipuu vain viikon<br />
Elämääs lyhentää! &mdash; Ja sinä, velho<br />
Soma ja sieväsuinen, varmaan tunsit<br />
Tuon narrin ruhtinaaksi, jonka kiedoit. &mdash;<br />
<br />
VANHA PAIMEN.<br />
Voi, sydäntäni!<br />
<br />
POLYXENES.<br />
<span style="margin-left: 8em;">Orjantappuroilla</span><br />
Suloutes pieksen, teen sun riettaammaksi<br />
Kuin säätys onkaan. &mdash; Sinä, poika hölmö,<br />
Jos kuulen vaan, ett' ilvenettä tuota<br />
Huokailet nähdäksesi, &mdash; jota, luulen,<br />
Et koskaan näe, &mdash; niin perinnötön olet,<br />
Et omaa vertani, vaan vierahampi<br />
Kuin itse Deucalion. Sanani kuule!<br />
Pois hoviin käy. &mdash; Sä, moukka, vaikka olet<br />
Vihamme alainen, niin kuolon iskun<br />
Täll' erää vältät. &mdash; Sinä, viettelys,<br />
Mi paimon ansainnetkin, jopa tuonkin, &mdash;<br />
Jok' ei, vaikk' arvomme sen sallisikin,<br />
Sua ansaitse, &mdash; jos tästälähin koskaan<br />
Tään majan salvan hälle avaat taikka<br />
Syliisi hänen ruumihinsa suljet,<br />
Niin sulle keksin surman yhtä julman,<br />
Kuin itse olet hento.<br />
<br />
PERDITA.<br />
<span style="margin-left: 11em;">Kaikki mennyt!</span><br />
En suurin säikkynyt ma; kerran pari<br />
Sanoa olin hälle suoraan, että<br />
Se sama aurinko, mi hoviin paistaa,<br />
Mökiltäkään ei peitä kasvojansa,<br />
Vaan molempia hellii. &mdash; Menkää, prinssi!<br />
Sanoinhan, mitä tästä tulee; omaa<br />
Aatelkaa tilaanne; näin unta minä;<br />
Nyt valveill' ollen, kuninkuuden heitän<br />
Ja lampaitani lypsän vain ja itken.<br />
<br />
<span style="margin-left: 2em;">(Menee.)</span><br />
<br />
CAMILLO.<br />
Kuink', ukko, voit? Oi, vastaa, johan kuolet.<br />
<br />
VANHA PAIMEN.<br />
En puhua ma voi, en ajatella.<br />
En tohdi tietää, mitä tiedän. &mdash;<br />
<span style="margin-left: 2em;">(Florenzelille.)</span><br />
<span style="margin-left: 16.5em;">Herra,</span><br />
Kolm'yhdeksättä-vuotiaan tapoitte,<br />
Jonk' oli toivo saada rauhaan kuolla,<br />
Nukahtaa samaan vuoteeseen kuin isä<br />
Ja maata päästä hurskaan luiden viereen.<br />
Mut mestaaja nyt liinoihin mun käärii<br />
Ja viskaa pois, ja tomuani pappi<br />
Ei siunaa kirkonmultaan. &mdash; Lemmon hylky,<br />
Kun tiesit hänet prinssiksi ja sentään<br />
Voit hälle kihlautua! &mdash; Kaikki mennyt!<br />
Jos nyt ma kuolisin, niin nähnyt oisin<br />
Sen hetken, milloin mielelläni kuolen.<br />
<br />
FLORIZEL.<br />
Miks noin mua tarkkaatte? Mun valtaa murhe,<br />
Vaan eipä pelko; hillitä mua voidaan,<br />
Mut muuttaa ei; mik' olin, se ma olen,<br />
Pidätyksestä yllyn vain, mut lempi<br />
Mua helpost' ohjaa.<br />
<br />
CAMILLO.<br />
<span style="margin-left: 10em;">Armollinen prinssi,</span><br />
Isänne luonteen tunnette; nyt häntä<br />
Ei hyvä puhutella, &mdash; jota, arvaan,<br />
Te ette aikonekaan &mdash;; pelkäänpä, että<br />
Nyt teitä tuskin nähdäkään hän sietää.<br />
Siis, kunnes majesteetin viha lauhtuu,<br />
Hänt' älkää lähetkö.<br />
<br />
FLORIZEL.<br />
<span style="margin-left: 10.5em;">En aiokaan.</span><br />
Camilloko?<br />
<br />
CAMILLO.<br />
<span style="margin-left: 5.5em;">Niin, armollinen prinssi.</span><br />
<br />
PERDITA.<br />
Olenhan usein ennustanut moista,<br />
Sanonut usein: "Arvoni se menee,<br />
Kun tietyks tulee se".<br />
<br />
FLORIZEL.<br />
<span style="margin-left: 11.5em;">Ei muuten kuin</span><br />
Jos minä petän sanani; mut silloin<br />
Maan kohdun luonto ruhjokoon ja siitä<br />
Kaikk' idut kadottakoon! &mdash; Nosta silmäsi &mdash;<br />
Pois pyyhi, isä, perintöni; minä<br />
Perijä olen lempeni.<br />
<br />
CAMILLO.<br />
<span style="margin-left: 10.5em;">Oi, kuulkaa!</span><br />
<br />
FLORIZEL.<br />
Kyll', lempeäni; sitä järkeni<br />
Jos noudattaa, niin järjilläni olen;<br />
Jos ei, niin tervetullut silloin hulluus;<br />
Se paremp' on.<br />
<br />
CAMILLO.<br />
<span style="margin-left: 7.5em;">Tuo toivottomuutt' ompi.</span><br />
<br />
FLORIZEL.<br />
Sit' olkoon; valanihan pidän silloin,<br />
Ja se on kunniallista. Camillo,<br />
En, vaikka Böhmin koko loiston saisin<br />
Ja kaikki, minkä päivän silmä näkee<br />
Tai kätkee kohtu maan tai meren syvyys<br />
Poveensa salaa, valaani en riko,<br />
Jonk' armaalleni vannoin. Siis sua pyydän,<br />
Isäni kunnon ystävätä, että,<br />
Kun hän mua kaipaa, &mdash; sillä koskaan häntä<br />
En enää nähne, &mdash; hyvin puhein hänen<br />
Vihansa lepytät. Ma onnen kanssa<br />
Tulevaisuudest' ottelen. Tää kuule<br />
Ja hälle kerro: merille ma lähden<br />
Sen kanssa, jot' en omistaa saa maalla.<br />
Paraiksi tässä lähellä on laiva,<br />
Vaikk' ei juur' tätä varten varustettu.<br />
Mihinkä tieni otan, siit' en huoli<br />
Nyt kertoa ja sit' ei tarvis tietää.<br />
<br />
CAMILLO.<br />
Oi, armas prinssi, soisin, että teissä<br />
Neuvoille mieli herkemp' oisi taikka<br />
Hädässä karaistumpi.<br />
<br />
FLORIZEL.<br />
<span style="margin-left: 10.5em;">Perdita, &mdash; (Vie hänet syrjään.)</span><br />
<span style="margin-left: 2em;">(CamilloIle.)</span><br />
Heti teitä kuulen.<br />
<br />
CAMILLO.<br />
<span style="margin-left: 9.5em;">Luja hällä päätös</span><br />
On paeta. Ma miekkoinen, jos voisin<br />
Etua tuosta niittää, kaita häntä,<br />
Palvella, hyödyttää ja siten päästä<br />
Näkemään rakasta Sisiliata<br />
Ja onnetonta kuningastani,<br />
Jot' ikävöin niin suuresti.<br />
<br />
FLORIZEL.<br />
<span style="margin-left: 14em;">Camillo,</span><br />
Niin raskaat mua toimet painaa, että<br />
Unohdan käytöstavat.<br />
<br />
<span style="margin-left: 2em;">(Aikoo lähteä.)</span><br />
<br />
CAMILLO.<br />
<span style="margin-left: 10.5em;">Tuntenette</span><br />
Ne halvat rakkauden työt, jotk' olen<br />
Ma isällenne tehnyt?<br />
<br />
FLORIZEL.<br />
<span style="margin-left: 10.5em;">Ansionne</span><br />
On suuret. Soittoa on isälleni<br />
Kehua teitä, eikä vähin huoli<br />
Niin teitä palkita, kuin mielis.<br />
<br />
CAMILLO.<br />
<span style="margin-left: 16.5em;">Hyvä.</span><br />
Jos todell' uskotte mun kuningasta<br />
Rakastavan, ja hänen tähtens' sitä,<br />
Ken hänt' on lähin, teidän korkeuttanne,<br />
Niin kuulkaa neuvoni: jos hankkehenne,<br />
Mietitty, vakaa, muuttamista sietää,<br />
Niin, kautta kunniani, teille näytän,<br />
Miss' osaksenne kohtelun te saatte<br />
Arvonne mukaisen, miss' armahanne<br />
Omistaa voitte, &mdash; josta, kuten huomaan,<br />
Ei muu kuin &mdash; taivas varjelkohon! &mdash; surma<br />
Erottaa teitä voi, &mdash; ja naida hänet,<br />
Ja &mdash; poissa ollessanne niin ma laitan &mdash;<br />
Isänne vihan lepyttää ja häntä<br />
Taivuttaa suostumukseen.<br />
<br />
FLORIZEL.<br />
<span style="margin-left: 12.5em;">Mitä sanot?</span><br />
Jos sula ihme tuo on mahdollista,<br />
Niin enemp' oot kuin ihminen, ja sinuun<br />
Ijäti luotan.<br />
<br />
CAMILLO.<br />
<span style="margin-left: 7em;">Onko teillä paikka,</span><br />
Mihinkä mennä, tiedossa?<br />
<br />
FLORIZEL.<br />
<span style="margin-left: 12.5em;">Ei vielä;</span><br />
Mut koska äkkisattumus on syynä<br />
Tekoomme hurjaan, niin nyt antaumme<br />
Orjiksi sallimalle, kärpäsiksi<br />
Jokaisen tuulen lennättää.<br />
<br />
CAMILLO.<br />
<span style="margin-left: 13.5em;">Mua kuulkaa:</span><br />
Jos ette tahdo aiettanne muuttaa,<br />
Vaan pakoon turvata, niin menkää silloin<br />
Sisiliaan ja siellä itsenne<br />
Ja prinsessanne &mdash; siksi kai hän tullee &mdash;<br />
Esittäkää Leonteelle; mut puku<br />
Aviollenne sopiva häll' olkoon.<br />
Jo näen, kuink' avaa sylinsä Leontes<br />
Ja itkee teille tulotervehdystään,<br />
Pojalta anteeks anoo niinkuin oisi<br />
Se isä itse, nuoren prinsessanne<br />
Käsiä suutelee, ja vuoroin puhuu<br />
Vihastaan, lemmestänsä, toisen kiroo<br />
Syvimpään hornaan, toisen käskee kasvaa<br />
Aatosta sekä aikaa ripeämmin.<br />
<br />
FLORIZEL.<br />
Camillo hyvä, millä puolustaisin<br />
Ma käyntiäni.<br />
<br />
CAMILLO.<br />
<span style="margin-left: 7em;">Isän, kuninkahan,</span><br />
Nimessä tulette te tervehtimään<br />
Ja lohduttamaan häntä. Tavan, miten<br />
Käyttäidä teidän tulee, mitä hälle<br />
Isänne puolest' ilmoittaa, &mdash; ja josta<br />
Ei neljäs tiedä, &mdash; kirjoitan ma teille.<br />
Te siitä näette, mitä joka eräll'<br />
Esittää teidän tulee; näin hän luulee.<br />
Ett' isän mielen lausutte ja tämän<br />
Sydämmen paljastatte.<br />
<br />
FLORIZEL.<br />
<span style="margin-left: 11em;">Kiitos sulle!</span><br />
Tuo tepsii, tuo.<br />
<br />
CAMILLO.<br />
<span style="margin-left: 8.5em;">Se taatumpata kuin</span><br />
Vesille tiettömille heittäytyä<br />
Ja tietymättömille rannikoille:<br />
Ei tiedoss' apua, vaan kurjuus varma;<br />
Kun yhden pahan vältät, uhkaa toinen;<br />
Ei mikään taatumpi kuin ankkurinne:<br />
Se tekee parhaansa, kun pitää teitä,<br />
Miss' ette itse tahtoiskaan. Pait sitä<br />
On onni rakkauden taatuin side;<br />
Sen puhtaan hipiän ja sydämmenkin<br />
Voi murhe muuttaa.<br />
<br />
PERDITA.<br />
<span style="margin-left: 9.5em;">Puolet tuost' on totta:</span><br />
Voi murhe posken muuttaa, sen ma luulen,<br />
Mut mielt' ei koskaan.<br />
<br />
CAMILLO.<br />
<span style="margin-left: 11.5em;">Uskotteko sen?</span><br />
Isänne taloss' seitsemähän vuoteen<br />
Ei toista synny moista.<br />
<br />
FLORIZEL.<br />
<span style="margin-left: 12em;">Oi, Camillo,</span><br />
Hän jaloudess' on edellä sen verran,<br />
Kuin synnyltänsä jäljessä.<br />
<br />
CAMILLO.<br />
<span style="margin-left: 13.5em;">Ei puutu</span><br />
Hän tietoa, sen takaan: voittaa voisi<br />
Hän monen opettajan.<br />
<br />
PERDITA.<br />
<span style="margin-left: 10.5em;">Anteeks, herra;</span><br />
Punastun kiitokseksi.<br />
<br />
FLORIZEL.<br />
<span style="margin-left: 11em;">Sulo impi! &mdash;</span><br />
Mut okailla nyt seisomme! &mdash; Camillo,<br />
Isäni suojelija, ja nyt minun,<br />
Kotimme lääkäri! Kuin tehdä? Mulla<br />
Kuninkaan pojan varusteit' ei ole;<br />
Sisilia ei usko &mdash;<br />
<br />
CAMILLO.<br />
<span style="margin-left: 9.5em;">Huolet' olkaa!</span><br />
Te tiedätte, ett' omaisuuteni<br />
On kaikki siellä. Huolenani olkoon<br />
Niin teitä ruhtinaiksi huolitella,<br />
Kuin omaa osaani te näyttäisitte.<br />
Todisteeks, ett'ei mitään puutu &mdash; kuulkaa!<br />
<br />
<span style="margin-left: 2em;">(Puhelevat hiljaa keskenään.)</span><br />
<span style="margin-left: 2em;">(Autolycus tulee.)</span><br />
</p>

<p>AUTOLYCUS.
Ha, haa! Se rehellisyys, mikä narri se on! ja luottamus, sen
syliystävä, mikä typerä tolvana! Olen myynyt kaikki kamani: tekokivet,
rihmat, peilit, hajupallot, soljet, muistitaulut, arkkiviisut, veitset,
lankavyhdet, hansikat, kengänpaulat, rannerenkaat, sarvisormukset;
kaikki mun reppuni lihavuus on mennyt. He kiistelevät, kuka ensin saisi
ostaa, ikäänkuin romuni olisi ollut pyhää ja tuottanut ostajalle
siunausta; tällä keinoin tulin näkemään, kenen kukkaro paraiten piti
karvansa, ja minkä näin, sen panin muistiini vastaisuutta varten. Tuo
nuori narri, joka vain on hiukkaista vajaa ollakseen järkevä mies,
rakastui niin noihin piikarenkutuksiin, ett'ei tahtonut sorkkaansa
liikahuttaa, ennenkuin oli saanut sekä nuotit että sanat; ja tämä veti
muunkin karjan niin minun luokseni, että kaikki heidän muut aistinsa
istuivat kiinni korviin; olisin voinut alushameen nipistää, tai
housunlämsästä leikata kukkaron, kenenkään sitä tuntematta, tai viilata
irti avaimia, joita vitjoissa kantoivat; ei mitään muuta kuultu, ei
älytty kuin tuon tolvanan laulua ja hänen ihastustaan sen tyhjyydestä,
niin että tämän huumauksen aikana minä nipistin useimmilta heidän
kemukukkaronsa; ja jos ei vanhus olisi tullut ja melua nostanut
tyttärestään ja kuninkaan pojasta ja pelottanut variksiani pois
akanoista, niin en olisi jättänyt henkiin yhtäkään kukkaroa koko
armeijassa.</p>

<p>
<span style="margin-left: 2em;">(Camilla, Florizel ja Perdita tulevat esiin.)</span><br />
<br />
CAMILLO.<br />
Ei, mutta kirjeeni, mi matkassanne<br />
Perille menee, epäilyksen poistaa.<br />
<br />
FLORIZEL.<br />
Ja kirje, jonka Leonteelta saatte, &mdash;<br />
<br />
CAMILLO.<br />
Lepyttää isän.<br />
<br />
PERDITA.<br />
<span style="margin-left: 7.5em;">Olkaa siunattu!</span><br />
Puheenne sulotunteen tuo.<br />
<br />
CAMILLO (hommaa Autolycuksen).<br />
<span style="margin-left: 13em;">Ken tuossa?</span><br />
Hän meille tulkoon välikappaleeksi;<br />
Ei päästää saa mist' apua voi olla.<br />
</p>

<p>AUTOLYCUS (syrjään).
Jos vain ovat kuulleet puheeni, niin ei muuta, kuin oiti hirteen!</p>

<p>
CAMILLO.<br />
Mit', ystävä? Noin miksi vapiset?<br />
Älä pelkää, mies, ei sulle pahaa tehdä.<br />
</p>

<p>AUTOLYCUS.
Minä olen köyhä vaivainen, hyvä herra.</p>

<p>CAMILLO.
No niin, olehan vaan; täällä ei sitä kukaan sinulta viene. Mutta mitä
köyhyytesi ulkokuoreen tulee, täytyy meidän tehdä pieni vaihdos. Siis,
riisu heti vaatteesi &mdash; se on välttämätöntä, tiedä se &mdash; ja vaihda
pukua tämän herran kanssa. Vaikka tosin hän siitä tappiolle joutuu,
niin saat kuitenkin väliä; kas tuossa!</p>

<p>AUTOLYCUS.
Olen köyhä vaivainen, hyvä herra. &mdash; (Syrjään.) Kyllä minä teidät hyvin
tunnen.</p>

<p>CAMILLO.
No, tee joutua! Herra tässä on jo puoliksi kuorittu.</p>

<p>AUTOLYCUS.
Täyttäkö totta, herra? &mdash; (Syrjään.) Hoksaanpa juonen.</p>

<p>FLORIZEL.
Joutuun, kuuletko!</p>

<p>AUTOLYCUS.
Täyttä totta tämä väliraha lienee, mutta minä en voi sitä ottaa vastaan
hyvällä omallatunnolla.</p>

<p>
CAMILLO.<br />
Riisu, riisu!<br />
<span style="margin-left: 2em;">(Florizel ja Autolycus vaihtavat pukua.)</span><br />
Hallitsijatar onnellinen, &mdash; toteen<br />
Sanani käyköön tää! &mdash; nyt piiloutukaa<br />
Pensaaseen tuohon; kullan hattu päähän;<br />
Syvälle painakaa se; kasvot peittoon;<br />
Pukua muuttakaa ja muotoanne<br />
Mikäli voitte, jotta tuntematta<br />
Tulette laivaan, &mdash; vakoojia pelkään.<br />
<br />
PERDITA.<br />
Niin näytelmästä näkyy, että osa<br />
Siin' olla pitää mullakin.<br />
<br />
CAMILLO.<br />
<span style="margin-left: 13.5em;">Ei auta. &mdash;</span><br />
No, valmisko?<br />
<br />
FLORIZEL.<br />
<span style="margin-left: 7em;">Jos nyt mun näkis isä,</span><br />
Pojakseen ei mua sanoisi.<br />
<br />
CAMILLO.<br />
<span style="margin-left: 13em;">Pois hattu! &mdash;</span><br />
No, tulkaa, neiti. &mdash; Hyväst', ystävä!<br />
<br />
AUTOLYCUS.<br />
Hyvästi, herra.<br />
<br />
FLORIZEL.<br />
Oh, Perdita, mik' unohtuikaan meiltä!<br />
Sananen kuule.<br />
<br />
<span style="margin-left: 2em;">(Keskustelevat syrjässä.)</span><br />
<br />
CAMILLO.<br />
Ens' työni ilmoittaa on kuninkaalle.<br />
Ett' ovat paenneet ja minne menneet;<br />
Pakottavani tällä häntä toivon<br />
Jälestä lähtemään. Näin seurassansa<br />
Sisilian nähdä saan, jot' ikävöitsen<br />
Kuin sairas vaimo.<br />
<br />
FLORIZEL.<br />
<span style="margin-left: 9.5em;">Onni, meitä johda!</span><br />
Nyt rantahan, Camillo, kiiruhdamme.<br />
<br />
CAMILLO.<br />
Jot' ennemmin, sen parempi.<br />
<br />
<span style="margin-left: 2em;">(Florizel, Perdita ja Camillo poistuvat.)</span><br />
</p>

<p>AUTOLYCUS.
Kyllä ymmärrän juonen; minä kuulen sen. Avoin korva, valpas silmä,
nopsa käsi ovat taskuvarkaalle välttämättömät; tarkka nenä on hyvä
sekin valmistamaan työtä muille aisteille. Hyvä on, näemmä, tähän
aikaan jumalattoman elää. Mikä vaihto tämä olisi jo ilman välirahaakin!
Ja minkä välirahan olen tästä vaihdosta saanut! Toden totta, tänä
vuonna jumalat meitä päästävät läpi käden ja me voimme nyt tehdä
tekojamme oikein mielihavilla. Itse prinssilläkin on hiukan koiruus
mielessä, kun pujahtaa varkain pois isänsä luota, venkale kintuissa.
Jos pitäisin kunniallisena tekona puhua tästä kuninkaalle, niin en sitä
tekisi; pidän lurjusmaisempana olla asiasta vaiti, ja siinä kohden olen
uskollinen ammatissani. Piiloon, piiloon! Uutta työtä kuumille
aivoille! Joka kadunkulmassa, myymälässä, kirkossa, keräjissä ja
teloituksissa on toimimiehellä jotakin tekemistä.</p>

<p>
<span style="margin-left: 2em;">(Vanha ja nuori paimen tulevat.)</span><br />
</p>

<p>NUORI PAIMEN.
Kas nyt vain, mikä te olette mieheksi! Muuta ei ole tässä keinoa kuin
sanoa kuninkaalle, että tyttö on vaihdokas eikä teidän lihaanne ja
vertanne.</p>

<p>VANHA PAIMEN.
No, mutta kuulehan.</p>

<p>NUORI PAIMEN.
No, mutta kuulkaahan.</p>

<p>VANHA PAIMEN.
No, puhu sitten!</p>

<p>NUORI PAIMEN.
Hän ei ole lihaanne ja vertanne; lihanne ja verenne ei siis ole
kuningasta loukannut, siis hän ei voi lihaanne ja vertanne
rangaistakaan. Näyttäkää ne kalut, jotka hänellä oli löydettäissä,
kaikki piilokalut, paitse mitä hänellä itsellään on mukana. Kun tämä on
tehty, niin laki saa pitkän nenän, sen ma takaan.</p>

<p>VANHA PAIMEN.
Minä kuninkaalle kerron kaikki tyynni, joka sanan, vieläpä hänen
poikansa koiruudetkin, joka, sen ma sanon, ei kunniallisen miehen
tavalla kohtele isäänsä ja minua, kun noin vain tahtoo minusta tehdä
kuninkaan langon.</p>

<p>NUORI PAIMEN.
Niinpä kyllä, vähintäinkin langoksi hänelle olisitte voinut tulla; ja
silloin olisi verennekin tullut kalliimmaksi, &mdash; sanonko, kuinka monta
luotia.</p>

<p>AUTOLYCUS (syrjään).
Viisaasti puhuttu, tyhmyrit!</p>

<p>VANHA PAIMEN.
Kas niin, nyt kuninkaan luo! Tässä on jotakin tässä mytyssä, joka panee
hänet korvantaustaansa kynsimään.</p>

<p>AUTOLYCUS (syrjään).
En tiedä, mitä haittaa nämä valitukset saattavat tehdä herrani paolle.</p>

<p>NUORI PAIMEN.
Jumala suokoon, että hän olisi linnassa.</p>

<p>AUTOLYCUS (syrjään).
Vaikka en luonnostani ole rehellinen, olen sitä kuitenkin joskus
sattumuksesta: &mdash; nyt taskuun tuppisaksan parta! (Ottaa pois
valepartansa.) &mdash; No, maaukot, minne matka?</p>

<p>NUORI PAIMEN.
Linnaan, teidän ylhäisyytenne luvalla.</p>

<p>AUTOLYCUS.
Asianne? Mikä? Kelle? Tuon mytyn laatu? Olinpaikkanne? Nimenne, ikänne,
varanne, sukunne ja kaikki mikä asiaan kuuluu? Suu puhtaaksi, puhukaa!</p>

<p>NUORI PAIMEN.
Olemme vain halpaa, yksinkertaista väkeä.</p>

<p>AUTOLYCUS.
Valhetta! Olette karvaista villi-sukua. Minä en salli valheita. Ne
eivät sovi muille kuin kauppasaksoille, ja nämäpä usein niitä
valheitaan meihin sotamiehiin ajavatkin; mutta me maksamme sen heille
kolikkomitalla, eikä selkämitalla; siis ei maksa vaivaa valheen
kengillä juosta.</p>

<p>NUORI PAIMEN.
Teidän armonne, te olitte itse juuri juoksemaisillanne, mutta
huomasitte kai, että kenkä ahdisti.</p>

<p>VANHA PAIMEN.
Oletteko hovista, luvalla kysyen?</p>

<p>AUTOLYCUS.
Luvalla tai luvatta, hovista olen. Eikö jo vaatteuksenikin ole hovin
tapainen? Eikö käyntini hovin sipsutusta? Eikö minusta hovin lemut
nenääsi lemahda? Eikö sinun halpuutesi säteile minusta hovin
ylenkatsetta? Sen tähdenkö, että sinua hyvittelen ja kierrän sinusta
asiasi, senkötähden en olisi hovista? Minä olen hovimies kiireestä
kantapäähän, mies, joka voin joko edistää tai vastustaa asiaasi
hovissa; jonka vuoksi vaadin, et£ä minulle asiasi ilmoitat.</p>

<p>VANHA PAIMEN.
Kuninkaalle minulla on asiaa.</p>

<p>AUTOLYCUS.
Entä advokaattia, onko sinulla semmoista?</p>

<p>VANHA PAIMEN.
Luvalla sanoen, en tiedä.</p>

<p>NUORI PAIMEN.
Advokaatiksi sanotaan hovikielellä fasaania; sanokaa, ettei teillä
semmoista ole.</p>

<p>VANHA PAIMEN.
Ei, herra, ei ole minulla fasaania, ei kukkoa eikä kanaa.</p>

<p>AUTOLYCUS.
Me, miekot, me noin tyhmät emme ole. Mut noidenlainen voisin sentään
olla; Sentähden min' en halveksia tahdo.</p>

<p>NUORI PAIMEN.
Tuo lienee varmaankin ylhäinen hovimies.</p>

<p>VANHA PAIMEN.
Hänen vaatteuksensa on komea; mutta hän ei sitä sievästi kanna.</p>

<p>NUORI PAIMEN.
Jota eriskummaisempi, sitä vihaisempi; hän on suuri mies, siitä lyön
vetoa; senhän näkee jo tuosta hampaiden kaivelemisesta.</p>

<p>AUTOLYCUS.
Tuo mytty tuossa? Mitä on siinä mytyssä? Ja mitä tuo rasia toimittaa?</p>

<p>VANHA PAIMEN.
Tässä mytyssä ja tässä rasiassa, niissä on semmoisia salaisuuksia,
joita ei saa tietää kukaan muu kuin kuningas, ja hän ne saa tietää
vielä tällä hetkellä, jos vaan pääsen hänen puheillensa.</p>

<p>AUTOLYCUS.
Ukkoseni, hukkaan on mennyt vaivasi.</p>

<p>VANHA PAIMEN.
Kuinka niin, herra?</p>

<p>AUTOLYCUS.
Kuningas ei ole linnassa; hän on mennyt uuteen laivaansa
vilvoittelemaan ja purkamaan pahaa tuultaan; sillä, jos sinulla on
kykyä käsittää vakavia asioita, niin tiedä, että kuningas on täynnä
huolia.</p>

<p>VANHA PAIMEN.
Niinhän sanotaan; poikansa takia kai, joka tahtoi naida lampurin
tyttären.</p>

<p>AUTOLYCUS.
Jos ei lampuria jo ole putkaan pistetty, niin laittaukoon pakoon;
kiroukset, jotka hän saa kantaa, ja kidutukset, jotka hän saa kärsiä,
voisivat murtaa mieheltä selän ja hirviöltäkin sydämmen.</p>

<p>NUORI PAIMEN.
Niinkö luulette, herra?</p>

<p>AUTOLYCUS.
Eikä yksin hän tule kärsimään kaikkea, mitä äly voi keksiä haikeata ja
kosto karvasta; vaan kaikki, jotka ovat hänelle sukua, vaikkapa vain
viidennessäkymmenennessä polvessa, annetaan pyövelin uhriksi; se on
tosin hyvin surkeata, mutta välttämätöntä. Rutivanha lammasten
laamanni, mokomakin oinasten kaitsija koettaa saada tyttärensä
majesteetiksi! Toiset sanovat, että hän tulee kivitetyksi; mutta
minusta tämä kuolema on hänelle liian lievä. Laahata valtaistuimemme
lammaskarsinaan! Kaikki kuolintavat yhteensä ovat liian lieviä,
kovimmatkin liian helppoja.</p>

<p>NUORI PAIMEN.
Lieneekö tuolla vanhuksella poikaa? Oletteko siitä mitään kuullut?
Rohkenen kysyä.</p>

<p>AUTOLYCUS.
On, on hänellä poika, joka elävältä nyljetään; sitten hunajalla
rasvataan ja ripustetaan ampiaispesän kohdalle, jossa saa riippua,
kunnes on henkeä kolmeneljännestä tai kahdeksannes jäljellä; sitten
herätellään taas henkiin paloviinalla tai muulla väkevällä, jonka
jälkeen hän, ihan veriseltään ja almanakan kuumimpana päivänä,
asetetaan kiviseinää vastaan, jossa aurinko häntä katselee suvisella
silmällään ja jossa hän saa sitä katsella, kunnes kärpäset ovat hänet
kuiviin syöneet. Mutta mitäpä noista puhelemme, noista kavalista
konnista, joiden surkeutta vain saattaa nauraa, kun niiden rikos on
niin kauhea. Sanokaa, &mdash; sillä te näytte olevan suoria, rehellisiä
miehiä, &mdash; sanokaa, mitä teillä on kuninkaalle asiaa? Jos saan jotenkin
sopivat hyväntekijäiset, niin saatan teidät hänen luoksensa laivaan,
esitän teidän persoonanne hänen armollensa ja kuiskaan hänen korvaansa
hyvän sanan teidän puolestanne. Jos kukaan, paitse kuningasta, on mies
täyttämään teidän pyyntönne, niin on tässä siihen mies.</p>

<p>NUORI PAIMEN.
Hänellä näyttää olevan suuri valta; pitäkää miehestä kiinni, antakaa
hänelle rahaa. Vaikka valta on itsepäinen karhu, voi sitä kuitenkin
kullalla nenästä vetää. Näyttäkää kukkaronne sisäpuolta hänen kätensä
ulkopuolelle, ja sillä hyvä. Aatelkaa, jos tullaan kivitetyiksi ja
elävältä nyljetyiksi!</p>

<p>VANHA PAIMEN.
Jos suvaitsette, herra, ottaa haltuunne asiamme, niin on tässä kaikki
kulta, mitä minulla on. Annan saman verran lisää, ja jätän tämän nuoren
miehen pantiksi, siksi kuin sen teille tuon.</p>

<p>AUTOLYCUS.
Sittekö, kun olen lupaukseni täyttänyt?</p>

<p>VANHA PAIMEN.
Niin, herra.</p>

<p>AUTOLYCUS.
Hyvä! Anna tänne toinen puoli. &mdash; Oletko sinäkin toimessa osallinen?</p>

<p>NUORI PAIMEN.
Tavallani, herra; mutta vaikka se koskisikin nahkaani, niin toivon
kuitenkin, ett'ei sitä kokonaan nyljetä.</p>

<p>AUTOLYCUS.
Ei, se koskee vain lampurin pojan nahkaa. Hirteen se mies! Hänestä on
tehtävä varoittava esimerkki.</p>

<p>NUORI PAIMEN.
Lohduttavaa, sangen lohduttavaa! Mutta nyt kuninkaan luo, näyttämään
näitä ihmeellisiä nähtäviä; hänen tulee saada tietää, että se ei ole
teidän tyttärenne eikä minun sisareni; muuten olemme hukassa. Minäkin
annan teille saman verran kuin tämä vanhus, ja jään, niinkuin hän
sanoo, teille pantiksi, siksi kuin hän sen teille tuo.</p>

<p>AUTOLYCUS.
Tahdon uskoa teitä. Käykää edeltäpäin rantaan; pitäkää oikealle; minä
vain hiukan pistäydyn tänne pensastoon, tulen kohta jäljestä.</p>

<p>NUORI PAIMEN.
Sepä vasta siunattu ihminen, totta tosiaankin, siunattu!</p>

<p>VANHA PAIMEN.
Menkäämme edeltäpäin, niinkuin hän käski. Hän on vartavasten meille
hyväntekijäksi valittu.</p>

<p>
<span style="margin-left: 2em;">(Vanha ja nuori paimen menevät.)</span><br />
</p>

<p>AUTOLYCUS.
Vaikka halusta tahtoisinkin olla rehellinen, niin huomaan, että onnetar
sitä ei salli; se tuo saaliin ihan suuhuni. Minua nyt mielistelee kaksi
hyvää: kulta, ja keino tehdä herralleni, prinssille, pieni palvelus;
kuka tietää, miksi tässä kerran vielä ylenen. Nuo molemmat sokeat
myyrät saatan hänen luokseen laivaan. Jos hän sopivaksi näkee heittää
ne takaisin maalle, ja jos valitukset, joita he aikovat kuninkaalle
esittää, eivät häntä liikuta, niin sanokoon hän minua tästä
liiallisesta avuliaisuudestani vaikka konnaksi; sellaiseen arvonimeen
ja siitä mahdollisesti tulevaan häpeään minä olen tottunut. Tahdon
heidät hänelle esittää; saatanhan siitä jotakin kostua.</p>

<p>
<span style="margin-left: 2em;">(Menee.)</span><br />
</p>



<hr class="chap" />
<h2>VIIDES NÄYTÖS.</h2>


<h3>Ensimmäinen kohtaus.</h3>

<p>
<span style="margin-left: 2em;">Sisilia. Huone hovilinnassa.</span><br />
<span style="margin-left: 2em;">(Leontes, Cleomenes, Dion, Paulina y.m. tulee.)</span><br />
<br />
CLEOMENES.<br />
Olette kyllän tehnyt, katunut<br />
Kuin pyhimys. Jo täll' on sovitettu<br />
Jos mitkä synnit; liiaksikin korvaa<br />
Katumus rikoksen. Siis niinkuin taivas<br />
Te tehkää: itsellenne anteeks suokaa<br />
Ja unhottakaa tekin.<br />
<br />
LEONTES.<br />
<span style="margin-left: 10.5em;">Kun ma häntä</span><br />
Hyveineen muistelen, niin muistan aina,<br />
Mit' olen rikkonut ja itselleni<br />
Vääryyttä tehnyt, &mdash; vääryytt' ankaraa,<br />
Kun perillisen vallaltani ryöstin<br />
Ja surmaan syöksin parhaan puolison,<br />
Mik' ilona on miehell' ollut.<br />
<br />
PAULINA.<br />
<span style="margin-left: 15em;">Totta,</span><br />
Liiankin totta! Vaikka immest' impeen.<br />
Maailman piirin hakisitte halki<br />
Ja kaikkein hyveist' yhteen tekisitte<br />
Ehoimman vaimon, vertaans' sittenkään<br />
Ei surmaamanne sais.<br />
<br />
LEONTES.<br />
<span style="margin-left: 10.5em;">Niin, surmaamani!</span><br />
Mun surmaamani! Kipeästi koskee<br />
Sanasi tuo; sun kielelläs se yhtä<br />
On katkera kuin minun mielessäni.<br />
Sit' älä usein sano.<br />
<br />
CLEOMENES.<br />
<span style="margin-left: 10.5em;">Älkää koskaan.</span><br />
Tuhannet muuthan asiat nyt oisi<br />
Paremmin paikallaan ja sydäntänne<br />
Paremmin kunnostaisi.<br />
<br />
PAULINA.<br />
<span style="margin-left: 11em;">Liette niitä,</span><br />
Jotk' uuteen soisitte hänt' avioon?<br />
<br />
DION.<br />
Jos te sit' ette suo, niin maanne teille<br />
Ei rakas eikä kuninkaanne nimen<br />
Elossa säilyminen; unhotatte,<br />
Mi vaara, jos hän lapsetonna kuolee,<br />
Uhata valtakuntaa vois ja niellä<br />
Pelokkaan joutoväen. Hurskast' ompi<br />
Autuutta kiittää kuningatar vainaan;<br />
Mut hurskaampaa on &mdash; nuorennukseks suvun,<br />
Nykyisten iloks, turvaks tulevaisten &mdash;<br />
Kuninkaan vuode jälleen siunata<br />
Somalla puolisolla.<br />
<br />
PAULINA.<br />
<span style="margin-left: 10em;">Vainaan jälkeen</span><br />
Ei siihen arvokasta. Taivas tahtoo<br />
Salaiset aikehensa täytetyiksi.<br />
Sanoihan jumalallinen Apollo,<br />
Ja se on myöskin ennuslauseen mieli,<br />
Ett' ennen ei saa perijää Leontes,<br />
Kuin laps on löydetty; ja ihmisjärjest'<br />
On yhtä mahdotonta se, kuin että<br />
Mun puolisoni hautans' auki murtais<br />
Ja tänne palajaisi; sillä varmaan<br />
Hän lapsen kanss' on kuollut. Herraammeko<br />
Neuvotte vastustamaan jumalia<br />
Ja heidän tahtoansa? Perijästä<br />
Ei huolta; kyllä kruunu miehen löytää.<br />
Arvokkaimmalle suuri Aleksander<br />
Sen antoi ja näin jälkeläisekseen<br />
Parhaimman varmaan sai.<br />
<br />
LEONTES.<br />
<span style="margin-left: 12em;">Paulina hyvä,</span><br />
Ma tiedän, että Hermionen muiston<br />
Pyhänä pidät. Oi, jos oisin aina<br />
Totellut neuvoas, niin nytkin voisin<br />
Katsella puolisoni avosilmiin<br />
Ja aarteen ottaa huuliltaan!<br />
<br />
PAULINA.<br />
<span style="margin-left: 14.5em;">Jok' aarre</span><br />
Vaan annist' enentyisi.<br />
<br />
LEONTES.<br />
<span style="margin-left: 12em;">Totta haastat.</span><br />
Ei moista vaimoa; siis toista ei.<br />
Huonompi, vaikka tosin hemmitympi,<br />
Manata voisi vainaan hengen eloon<br />
Ja tälle näyttämölle, missä seison<br />
Nyt rikollisna, ääneen vaikeroimaan:<br />
"Miks tämän mulle teit?"<br />
<br />
PAULINA.<br />
<span style="margin-left: 12.5em;">Jos sen hän voisi,</span><br />
Ei puuttuis syytä.<br />
<br />
LEONTES.<br />
<span style="margin-left: 9.5em;">Eikä; varmaan saisi</span><br />
Mun murhaamaan sen toisen.<br />
<br />
PAULINA.<br />
<span style="margin-left: 13.5em;">Oikein. Minä,</span><br />
Aaveena tuona, teitä pyytäisin<br />
Sen silmiin katsomaan ja sanomaan,<br />
Miks ontto katse tuo loi lemmen teissä.<br />
Ja sitten kirahtaisin niin, ett' teiltä<br />
Halkeisi korvat, päätökseksi huutain:<br />
"Mua muista!"<br />
<br />
LEONTES.<br />
<span style="margin-left: 7em;">Tähtösiä! Tähtösiä!</span><br />
Muut silmät mustaa hiiltä! &mdash; En, Paulina,<br />
En vaimosta ma huoli; pois se aatos!<br />
<br />
PAULINA.<br />
Siis, vannokaa, ett'ette koskaan nai,<br />
Jos min' en lupaa anna.<br />
<br />
LEONTES.<br />
<span style="margin-left: 12em;">En, en koskaan!</span><br />
Kautt' autuuteni vannon sen, Paulina.<br />
<br />
PAULINA.<br />
Te, hyvät herrat, valan todistatte.<br />
<br />
CLEOMENES.<br />
Liiaksi koittelette.<br />
<br />
PAULINA.<br />
<span style="margin-left: 10.5em;">Jos ei toista,</span><br />
Hermionen oman kuvan näköist' ihan,<br />
Silmänsä kohtaa.<br />
<br />
CLEOMENES.<br />
<span style="margin-left: 8.5em;">Niin, &mdash;</span><br />
<br />
PAULINA.<br />
<span style="margin-left: 13em;">En sano muuta.</span><br />
Mut, jos te naida tahdotte, jos varmaan<br />
Ja välttämättä tahdotte, niin minun<br />
Valita suokaa kuningatar teille.<br />
Se ei niin nuori tule olemaan<br />
Kuin entinen; mut semmoinen se tulee,<br />
Ett' yksin ensi puolisonne haamu<br />
Ilolla hänet näkis sylissänne.<br />
<br />
LEONTES.<br />
En nai, Paulina, kunnes luvan annat.<br />
<br />
PAULINA.<br />
Sen saatte, entinen kun kuningatar<br />
Taas tulee elohon, mut ennen ette.<br />
<br />
<span style="margin-left: 2em;">(Hovimies tulee.)</span><br />
<br />
HOVIMIES.<br />
Florizel prinssi, Polyxeneen poika, &mdash;<br />
Siks itsensä hän sanoo &mdash; puolisoineen &mdash;<br />
En nähnyt ole ihanampaa &mdash; pyytää<br />
Kuninkaan eteen päästä.<br />
<br />
LEONTES.<br />
<span style="margin-left: 12em;">Mitä kuulen?</span><br />
Tää tulenta ei sovi isän arvoon;<br />
Se outous, äkkinäisyys näyttää, ett'ei<br />
Tahallist' ole se, vaan pakollista<br />
Ja satunnaista. Entä seurue?<br />
<br />
HOVIMIES.<br />
Vähäinen, halpamainen.<br />
<br />
LEONTES.<br />
<span style="margin-left: 11.5em;">Prinsessa</span><br />
Mukana, niinkö?<br />
<br />
HOVIMIES.<br />
<span style="margin-left: 8em;">Ah. niin, kaunein luoma</span><br />
Auringon alla.<br />
<br />
PAULINA.<br />
<span style="margin-left: 7.5em;">Oi, Hermione!</span><br />
Nykyisyys aina itseänsä kerskaa<br />
Paremmaks entisyyttä; nyt sun hautas<br />
Saa väistää toisen tieltä. &mdash;<br />
<span style="margin-left: 2em;">(Hovimiehelle.)</span><br />
<span style="margin-left: 15.5em;">Tehän itse</span><br />
Sanoitte, kirjoititte &mdash; vaan nyt kylmemp'<br />
On kirjoituksenne sen esinettä &mdash;:<br />
"Ei hänen vertaans' ole eikä tule".<br />
Näin runo silloin hälle kiitost' uhkui;<br />
Sen tulva laskee nyt, kun ihanampaa<br />
Jo ylistätte.<br />
<br />
HOVIMIES.<br />
<span style="margin-left: 7em;">Anteeks suokaa, rouva!</span><br />
Tuon toisen melkein unhotin jo; &mdash; anteeks! &mdash;<br />
Tää toinen, &mdash; silmänne jos hänet yltäis,<br />
Hän kielennekin veisi. Hänpä lahkon<br />
Jos laittaisi, niin muiden uskon-innon<br />
Tukehuttaisi hän ja luopioiksi<br />
Tekisi kaikki.<br />
<br />
PAULINA.<br />
<span style="margin-left: 7.5em;">Naiset myöskin?</span><br />
<br />
HOVIMIES.<br />
<span style="margin-left: 15.5em;">Naiset</span><br />
Siks häntä lempivät, ett' on hän nainen<br />
Ja kalliimpi kuin mikään mies; ja miehet<br />
Siks, ett' on naisist' ihanin.<br />
<br />
LEONTES.<br />
<span style="margin-left: 15.5em;">Cleomenes,</span><br />
Käy ystävines, nouda heidät tänne;<br />
Tuo heidät syliini.<br />
<br />
<span style="margin-left: 2em;">(Cleomenes y.m. menevät.)</span><br />
<br />
PAULINA.<br />
<span style="margin-left: 10em;">Jos meidän prinssi,</span><br />
Se kultalaps, nyt eläisi, niin hyvin<br />
Tuon prinssin seuraks sopisi; ei oisi<br />
Ijässä kuukautt' eroa.<br />
<br />
LEONTES.<br />
<span style="margin-left: 11.5em;">Vait, vaiti!</span><br />
Hän uudestaan, sen tiedät, multa kuolee,<br />
Jos häntä mainitaan. Kun näen tuon prinssin.<br />
Puheesi varmaan mieleen mietteit' ajaa,<br />
Jotk' ehkä järjen vievät. &mdash; Tuossa ovat. &mdash;<br />
<span style="margin-left: 2em;">(Cleomenes, Florizel, Perdita ja seuralaisia tulee.)</span><br />
Äitinne, prinssi, oli puhdas vaimo:<br />
Isänne, kuninkahan, ilmi-kuvan<br />
Hän teissä loi. Jos kaksikolmatt' oisin, &mdash;<br />
Niin ilmetty on teissä isän muoto,<br />
Olento, kaikki, että teitä veljeks<br />
Sanoisin, niin kuin häntäkin, ja monta<br />
Kujetta kertoisin, joit' ennen teimme.<br />
Sydämmest' olkaa tervetullut te<br />
Ja kaunis prinsessanne &mdash; jumalatar! &mdash;<br />
Ah, parin kadotin ma, joka tässä<br />
Nyt maan ja taivaan välill' oisi voinut<br />
Ihailtavana seistä niinkuin sinä,<br />
Ihana pari! Silloin kadotin &mdash;<br />
Kaikk' oma syyni &mdash; uljaan isänne<br />
Niin seuran kuin myös ystävyyden, hänen,<br />
Jot' onnenheittonakin vielä kerran<br />
Halaisin nähdä.<br />
<br />
FLORIZEL.<br />
<span style="margin-left: 8em;">Hänen käskystänsä</span><br />
Ma tulin tuomaan parhaat tervehdykset,<br />
Mitk' ystävällinen voi kuningas<br />
Lähettää veljellensä. Jos ei heikkous,<br />
Jok' ikää seuraa, oisi hiukan hältä<br />
Ramua vähentänyt, niin hän itse<br />
Mitannut oisi maat ja meret, jotka<br />
Erottaa valtionne toisistansa,<br />
Nähdäkseen teitä, jota rakastaa &mdash;<br />
Niin sanoa hän käskee &mdash; hartahimmin<br />
Kaikista kruunupäistä valtiaista.<br />
<br />
LEONTES.<br />
Oi, veljeni, sa kunnon ystävä!<br />
Tuo vääryys, jonka sulle tein, se taaskin<br />
Mua kouristaa, ja nämä tervehdykset,<br />
Niin erin hartaat, omasta mua soimaa<br />
Hitaudestani. &mdash; Tervetullut meille<br />
Kuin kevät nurmikolle! Lisäks onko<br />
Pelottavan Neptunin julmuudelle &mdash;<br />
Ei, epäkohtelulle &mdash; alttiiks pannut<br />
Noin kalliin aarteen, tervehtääkseen miestä.<br />
Mi moisen vaivankaan ei väärtti, saati<br />
Tuollaisen hengen kaupan?<br />
<br />
FLORIZEL.<br />
<span style="margin-left: 13em;">Arvoherra,</span><br />
Hän Libyast' on.<br />
<br />
LEONTES.<br />
<span style="margin-left: 8.5em;">Missä Smalus uros</span><br />
Hallitsee pelvolla ja rakkaudella.<br />
<br />
FLORIZEL.<br />
Niin, sieltä, arvoherra, hänen luotaan,<br />
Jok' eronhetkell' itkusilmin tämän<br />
Julisti tyttärekseen. Sieltä meidät<br />
Suotuinen lounatuuli saattoi tänne<br />
Isäni käskyn täyttämään ja teitä<br />
Näin tervehtämään. Parhaan seurueeni<br />
Sisiliasta lähetin ma pois;<br />
Se matkall' on nyt Böhmiin ilmoittamaan<br />
Menestystäni Libyassa sekä<br />
Minun ja puolisoni onnellista<br />
Tuloa tänne.<br />
<br />
LEONTES.<br />
<span style="margin-left: 6.5em;">Ruttoaineist' ilman</span><br />
Peratkoot armon jumalat sen ajan,<br />
Mink' ootte täällä! Hurskas teill' ol' isä,<br />
Armosta rikas, jonka korkeutta,<br />
Vaikk' on se pyhä, loukannut ma olen;<br />
Vihainen taivas lapsettomaks siitä<br />
Mun tehnyt on; isänne teiss' on saanut<br />
Ansaitun armolahjan jumalilta,<br />
Hyveessä vertaisensa. Mikä onni,<br />
Jos minäkin nyt tyttären ja pojan<br />
Noin autuaina nähdä voisin!<br />
<br />
<span style="margin-left: 2em;">(Hovimies tulee.)</span><br />
<br />
HOVIMIES.<br />
<span style="margin-left: 14em;">Herra,</span><br />
Sanani uskomatont' ois, jos eivät<br />
Todisteet lähell' oisi. Teitä, herra,<br />
Mun kauttan' itse Böhmi tervehtääpi<br />
Ja vaatii vangitsemaan poikansa,<br />
Jok', arvons' unhottain ja tehtävänsä,<br />
Isänsä, toiveittensa luota karkas<br />
Ja paimentytön kanssa.<br />
<br />
LEONTES.<br />
<span style="margin-left: 11.5em;">Miss' on Böhmi?</span><br />
<br />
HOVIMIES.<br />
Kaupungissa; ma tulen hänen luotaan.<br />
Puhelen sekavaa, mut sitä vaatii<br />
Tää kumma sanomani. Hoviinne<br />
Kun riensi hän, &mdash; tuot' ihmeparikuntaa<br />
Vainoovan näytti &mdash; niin hän tiellä kohtas<br />
Tuon valhedaamin isän sekä veljen,<br />
Jotk' olivat tään nuoren prinssin kanssa<br />
Matkanneet maastaan.<br />
<br />
FLORIZEL.<br />
<span style="margin-left: 10.5em;">Mun Camillo petti,</span><br />
Min kunnia ja kunto näihin asti<br />
Säät kaikki kesti.<br />
<br />
HOVIMIES.<br />
<span style="margin-left: 9.5em;">Häntä nuhdelkaa,</span><br />
Hän kuninkaan on seurassa.<br />
<br />
LEONTES.<br />
<span style="margin-left: 13.5em;">Camillo?</span><br />
<br />
HOVIMIES.<br />
Camillo, niin; hänt' äsken puhuttelin.<br />
Nyt kuulustaa hän noita poloisia.<br />
Niin raukkainkaan ei vapisevan luulis:<br />
He polvistuvat, maata suutelevat,<br />
Kiroovat itseänsä joka sanaan.<br />
Korvansa tukkein Böhmi heille uhkaa<br />
Tuhannen surman surmaa.<br />
<br />
PERDITA.<br />
<span style="margin-left: 12em;">Isä parka! &mdash;</span><br />
Vakoilee meitä taivas; liittoamme<br />
Ei pyhittää se tahdo.<br />
<br />
LEONTES.<br />
<span style="margin-left: 11em;">Naimisissa?</span><br />
<br />
FLORIZEL.<br />
Ei, herra, vielä, eikä kenties koskaan;<br />
Kyll' ennen tähdet maata suutelevat,<br />
Kuin liittyy alhainen ja ylhäinen.<br />
<br />
LEONTES.<br />
Sanokaa, kuninkaanko tytär on hän?<br />
<br />
FLORIZEL.<br />
On, kun hän tulee vaimokseni kerta.<br />
<br />
LEONTES.<br />
Isänne kiireen tautta sangen myöhään<br />
Tuo kerta tullee. Surku mun on, surku,<br />
Kun menetitte hänen suosionsa,<br />
Johonka teidät velvollisuus sitoi;<br />
Myös sääli, ett'ei ole valittunne<br />
Niin rikas arvosta kuin kauneudesta,<br />
Ollakseen syyllä teidän.<br />
<br />
FLORIZEL.<br />
<span style="margin-left: 12.5em;">Rohkeutt', annas!</span><br />
Vaikk' onnetarkin, vihamieltä näyttäin,<br />
Meit' isän kanssa vainoisi, ei vois se<br />
Vähääkään muuttaa lempeämme. &mdash; Pyydän,<br />
Muistelkaa aikaa, jolloin te olitte<br />
Mun ikäiseni; niillä tuntein mua<br />
Nyt puolustakaa; pyynnöstänne isä<br />
Pois kalliimmankin heittää niinkuin lelun.<br />
<br />
LEONTES.<br />
Siis pyydän hältä kallist' armastanne,<br />
Kun hänest' on se lelu.<br />
<br />
PAULINA.<br />
<span style="margin-left: 12em;">Liiaks nuoruutt'</span><br />
On katseessanne; kuningattarenne<br />
Ois vielä kuukautt' ennen kuolemaansa<br />
Paremmin moisen katseen ansainnut<br />
Kuin tuo, mit' ihailette nyt.<br />
<br />
LEONTES.<br />
<span style="margin-left: 15em;">Juur' häntä</span><br />
Ma tällä katseell' aattelin. &mdash;<br />
<span style="margin-left: 2em;">(Florizelille.)</span><br />
<span style="margin-left: 16.5em;">Mut viel' en</span><br />
Pyyntöönne ole vastannut: nyt lähden<br />
Isänne luo; jos pyyteenne ei ole<br />
Liannut kunniaanne, olen niiden<br />
Ja teidän ystävä. Sen vuoks nyt lähden<br />
Tapaamaan häntä; seuratkaa, niin näette,<br />
Mitenkä onnistuu se. Tulkaa, prinssi.<br />
<br />
<span style="margin-left: 2em;">(Lähtevät.)</span><br />
</p>



<h3>Toinen kohtaus.</h3>

<p>
<span style="margin-left: 2em;">Hovilinnan edustalla.</span><br />
<span style="margin-left: 2em;">(Autolycus ja muudan ylimys tulevat.)</span><br />
</p>

<p>AUTOLYCUS.
Sanokaa, hyvä herra, olitteko saapuvilla, kun siitä kerrottiin.</p>

<p>1 YLIMYS.
Olin saapuvilla, kun mytty avattiin, ja kuulin paimenvanhuksen
kertomuksen, miten hän oli sen löytänyt. Sitten, lyhytaikaisen
hämmästyksen jälkeen, käski hän meidän kaikkien lähteä huoneesta.
Ainoastaan sen olin kuulevinani hänen sanovan, että hän oli lapsen
löytänyt.</p>

<p>AUTOLYCUS.
Minua ilahuttaisi tietää asian päätös.</p>

<p>1 YLIMYS.
Minä vain vaillinaisesti voin tehdä asiasta selkoa; mutta ne muutokset,
joita huomasin kuninkaassa ja Camillossa, olivat todellisia ihmetyksen
ilmeitä; niin he toisiinsa tuijottivat, että minusta olivat
silmäluomensa revähtää; heidän äänettömyytensä puhui, kaikki heidän
liikkeensä puhuivat; he näyttivät siltä, kuin olisivat kuulleet
maailman hukkuneen tai maailman pelastuneen. Valtaava heissä näkyi
hämmästys; vaan tarkinkaan katselija, joka ei tiennyt muuta kuin mitä
näki, ei olisi voinut sanoa, oliko siihen syynä ilo vai murhe, mutta
toista tai toista se oli ylenmäärin.</p>

<p>
<span style="margin-left: 2em;">(Toinen ylimys tulee.)</span><br />
</p>

<p>Tässä tulee mies, joka kenties tietää enemmän. Mitä uutta, Rogero?</p>

<p>2 YLIMYS.
Ei muuta kuin ilotulituksia. Ennustus on käynyt toteen; kuninkaan tytär
on löytynyt; sellainen joukko ihmeitä on tunnin kuluessa tullut ilmi,
että arkkiviisujen tekijäkin joutuisi niistä ymmälle. Tuossa tulee
Paulina rouvan hovimestari; hän voi kertoa teille lisää. &mdash;</p>

<p>
<span style="margin-left: 2em;">(Kolmas ylimys tulee.)</span><br />
</p>

<p>Mitä nyt kuuluu, herra? Tuo uutinen, jota todeksi vakuutetaan, on niin
vanhan tarinan kaltainen, että täytyy suuresti epäillä sen
todenperäisyyttä. Onko kuningas löytänyt perillisensä?</p>

<p>3 YLIMYS.
On varmaan, jos milloinkaan totuus on asianhaarain kautta selväksi
tullut. Sen, minkä kuulette, vannoisitte nähneenne, niin yhtäpitävät
ovat todistukset. Kuningattaren, Hermionen, vaippa &mdash; hänen
helmikorunsa lapsen kaulassa &mdash; Antigonuksen kirjeet, paikalta löydetyt
ja hänen tutulla käsialallaan kirjoitetut, &mdash; tytön majesteettisuus ja
äidinnäköisyys &mdash; hänen ylevä olentonsa, joka on enemmän syntyperän
kuin kasvatuksen hedelmä, &mdash; ja monet muut seikat todistavat ylen
varmaksi, että hän on kuninkaan tytär. Näittekö molempien kuningasten
yhtymisen?</p>

<p>2 YLIMYS.
En.</p>

<p>3 YLIMYS.
Olette siis jäänyt osattomaksi näystä, joka pitää nähdä ja jota ei voi
kertoa. Siinä olisitte nähnyt toisen ilon toista kaunistavan; niin ja
siten, että suru näytti itkevän sitä, että täytyi jättää heidät
hyvästi, sillä heidän ilonsa kahlasi kyyneleissä. Siinä silmin
taivasteltiin, siinä käsin hosuttiin ja kasvoja väänneltiin, jotta
heidät saattoi vain tuntea vaatteista eikä muodosta. Kuninkaamme, joka
oli ilon-innoissaan löydettyään tyttärensä, huusi, ikäänkuin ilo
yht'äkkiä olisi tappioksi muuttunut: "Ah, sun äitisi, sun äitisi!"
Sitten hän pyytää Böhmiltä anteeksi, sitten halailee vävypoikaansa,
sitten melkein kuoliaaksi kuristaa tyttärensä syleilyksillään; sitten
kiittää paimen vanhusta, joka siinä seisoo niinkuin vanha, lahistunut
kaivonvipu ennenmuistoisilta ajoilta. En ole ikänäni kuullut puhuttavan
senkaltaisesta yhtymisestä; se hervaisee kertomuksen sitä seuraamasta
ja tekee kaiken kuvailun mahdottomaksi.</p>

<p>2 YLIMYS.
Mutta miten kävi Antigonuksen, joka lapsen täältä saattoi pois?</p>

<p>3 YLIMYS.
Sekin tuntuu vanhalta tarinalta, jolla aina riittää kertomista, vaikka
nukkuisikin usko ja kaikki korvat olisivat lummessa. Hänet karhu repi
palasiksi; sen todistaa lampurin poika, jonka sanan taas oikeaksi
vahvistaa ei ainoastaan hänen yksinkertaisuutensa, &mdash; joka näyttää
olevan suuri, &mdash; vaan myöskin niistinliina ja sormukset, jotka Paulina
tuntee Antigonuksen omiksi.</p>

<p>1 YLIMYS.
Mihin sitten laiva joutui ja hänen seuralaisensa?</p>

<p>3 YLIMYS.
Haaksirikkoon, samassa tuokiossa kuin heidän herransa kuoli, ja
lampurin pojan silmäin edessä; niin että kaikki välikappaleet lapsen
surmille panossa ihan silloin katosivat, kuin se löydettiin. Mutta oi,
mikä jalo taistelu ilon ja surun välillä Paulinan mielessä! Toinen
silmä maahan laskeuneena, että oli kadottanut puolisonsa, toinen
taivaaseen kohouneena, että ennustus oli toteen käynyt. Hän nosti
prinsessan maasta ja sulki hänet syliinsä niin lujasti, kuin olisi
aikonut sydämmeensä hänet kiinnittää, jottei vain uudestaan häntä
kadottaisi.</p>

<p>1 YLIMYS.
Tämä suurenmoinen kohtaus ansaitsi kyllä kuningasten ja ruhtinasten
katsomista, sillä sellaisethan sitä näyttelivät.</p>

<p>3 YLIMYS.
Mutta liikuttavinta kaikesta, ja joka yritti saada minunkin silmäni
onkeensa &mdash; veden se niistä sai, vaan ei kalaa &mdash; liikuttavinta oli
nähdä, kerrottaessa kuningattaren kuolemasta ja tavasta, miten hän
sortui &mdash; kuningas kauniisti sen tunnusti ja sitä valitteli &mdash; kuinka
sen kuuleminen syvästi koski tyttäreen, kunnes, toisesta tuskan
ilmauksesta toiseen, hän vihdoin, voikahtaen, itki, niin sanoakseni,
verta, sillä totta on, että minun silmäni itkusta veristyivät.
Kivenkovuisinkin sydän siinä muutti karvaa; toiset pyörtyivät, kaikki
olivat syvästi murheelliset. Jos koko maailma olisi voinut sen nähdä,
niin olisi voihkina ollut yltä yleinen.</p>

<p>1 YLIMYS.
Ovatko he palanneet hoviin?</p>

<p>3 YLIMYS.
Eivät. Kun prinsessa kuuli puhuttavan äitinsä vartalokuvasta, joka on
Paulinan tallessa, &mdash; jota teosta on monta vuotta tehty ja jonka vasta
äskettäin suuri italialainen maalari, Julio Romano, on valmiiksi
saanut, mies, joka, jos hän itse olisi ikuinen ja voisi puhaltaa henkeä
teoksiinsa, riistäisi luonnolta kaikki kannattajat, niin täydellisesti
hän sitä jäljittelee; hän on Hermionen tehnyt niin Hermionen
näköiseksi, että &mdash; niin sanotaan &mdash; voisi häntä puhutella ja jäädä
odottamaan vastausta; sinne he nyt, rakkautta ahnaillen, kaikki ovat
menneet, ja aikovat siellä illastaakin.</p>

<p>2 YLIMYS.
Arvelin kyllä, että hänellä siellä oli jotakin tärkeätä tekeillä, sillä
Hermionen kuoleman jälkeen hän on salaa kahdesti tai kolmasti päivässä
käynyt tuossa syrjäisessä asuinmajassa. Mennäänkö mekin sinne ottamaan
osaa muiden iloon?</p>

<p>1 YLIMYS.
Kenpä sieltä jäisi pois, jolla on lupa päästä sinne? Jokainen
silmänräpäys voi synnyttää jonkun uuden ilon; me olemme omasta
tiedostamme välinpitämättömät, jos jäämme pois. Menkäämme siis!</p>

<p>
<span style="margin-left: 2em;">(Kaikki kolme ylimystä menevät.)</span><br />
</p>

<p>AUTOLYCUS.
Jos minussa nyt ei olisi tahran tähdettä entisestä elämästäni, niin
tulvimalla niitä ylennyksiä sataisi päälleni. Minähän tuon vanhuksen ja
hänen poikansa saatoin prinssin tykö laivaan; kerroin hälle, mitä olin
kuullut heidän puhuvan mytystä, enkä tiedäkään, mitä kaikkea; mutta hän
oli silloin niin suunnattomasti ihastunut lampurin tyttäreen, &mdash; sillä
siksi hän häntä yhä luuli, &mdash; joka alkoi tulla kovin merikipeäksi; ja
kun hänen omakaan tilansa ei ollut paljoa parempi, ja tuota kauheata
ilmaa yhä kesti, niin jäi koko salaisuus selvittämättä. Mutta se on
minulle yhdentekevää; sillä vaikkapa olisinkin tämän asian päivän
valoon saattanut, niin ei se olisi minun huonoja asioitani paljonkaan
parantanut. &mdash; Tuossahan nuo tulevat, joille olen hyvää tehnyt vastoin
tahtoani, ja esiintyvätpä jo onnensa kukoistuksessa.</p>

<p>
<span style="margin-left: 2em;">(Vanha ja nuori paimen tulevat.)</span><br />
</p>

<p>VANHA PAIMEN.
Niin, poikani, minä en enää saa lapsia, mutta sinun poikasi ja
tyttäresi syntyvät kaikki aatelismiehinä.</p>

<p>NUORI PAIMEN (Autolycukselle).
Kah, hyvää päivää, herra' Te taannoin epäsitte taistella kanssani
siksi, ett'en ollut synnynnäinen aatelismies. Näettekö nämä vaatteet?
Sanokaa, ett'ette näe, ja pysykää luulossanne, ett'en ole synnynnäinen
aatelismies; mutta yhtä hyvä olisi sanoa, että nämä vaatteet ei ole
synnynnäisiä aatelismiehiä. Sanokaa minua valehtelijaksi; tehkää se,
niin saatte nähdä, olenko synnynnäinen aatelismies.</p>

<p>AUTOLYCUS.
Minä tiedän, herra, että nyt olette synnynnäinen aatelismies.</p>

<p>NUORI PAIMEN.
Niin, ja olen se ollut joka aika jo neljä tuntia sitten.</p>

<p>VANHA PAIMEN.
Niin myös minä, poikaseni.</p>

<p>NUORI PAIMEN.
Niin myös te. Mutta minä olin synnynnäinen aatelismies ennen isääni,
sillä kuninkaan poika paiskasi minulle kättä ja sanoi minua veljeksi;
ja sitten ne molemmat kuninkaat sanoivat isääni veljeksi; ja sitten
prinssi, veljeni, ja prinsessa, sisareni, sanoivat isääni isäksi; ja
sitten me itkettiin; ja ne olivat ensimmäiset aateliskyyneleet, joita
ikänä olemme vuodattaneet.</p>

<p>VANHA PAIMEN.
Jos elää saamme, poikaseni, vuodatamme niitä paljon enemmän.</p>

<p>NUORI PAIMEN.
Niin kyllä; olisipa muuten sula onnettomuus, kun nyt olemme tulleet
niin rankilliseen asemaan.</p>

<p>AUTOLYCUS.
Pyydän nöyrimmästi anteeksi kaikki, mitä olen rikkonut teidän
ylhäisyyttänne vastaan, ja pyydän myöskin, että puhuisitte hyvää minun
puolestani prinssille, minun herralleni.</p>

<p>VANHA PAIMEN.
Tee se, poikani; meidän pitää olla jaloja nyt, kun olemme jalosukuisia.</p>

<p>NUORI PAIMEN.
Lupaatko elämäsi parantaa?</p>

<p>AUTOLYCUS.
Lupaan, teidän armonne luvalla.</p>

<p>NUORI PAIMEN.
Kättä sen päälle! Minä vannon prinssille, että sinä olet yhtä
rehellinen ja kelpo mies kuin mikään böhmiläinen suinkin.</p>

<p>VANHA PAIMEN.
Sano se vaan, mut älä vanno.</p>

<p>NUORI PAIMEN.
Mitä? Enkö vannoisi nyt, kun olen aatelismies? Moukat ja poroporvarit
sanokoot, minäpä vannon.</p>

<p>VANHA PAIMEN.
Mutta jos se on väärää.</p>

<p>NUORI PAIMEN.
Olkoon vaikka kuinka väärää, kelpo aatelismies voi sen vannoa ystävänsä
tähden: &mdash; ja minä vannon prinssille, että sinä olet rohkea ja näppeä
mies ja ett'et juo itseäsi humalaan, vaikka hyvin tiedän, ett'et ole
mikään rohkea ja näppeä mies ja että juotkin itsesi humalaan; kuitenkin
sen vannon, ja toivoisin, että tulisit rohkeaksi ja näppeäksi mieheksi.</p>

<p>AUTOLYCUS.
Tahdon koettaa, voimieni mukaan.</p>

<p>NUORI PAIMEN.
Kaikin mokomin koeta tulla rohkeaksi mieheksi. Jos en ihmettele, kuinka
sinä uskallat juoda itsesi humalaan, vaikk'et olekaan rohkea mies, niin
älä koskaan minua usko. &mdash; Kuulkaa! Kuningas ja prinssit, koko meidän
sukumme, menevät nyt katsomaan kuningattaren kuvaa. Tule kanssamme, me
tahdomme sinua suosia.</p>

<p>
<span style="margin-left: 2em;">(Menevät.)</span><br />
</p>



<h3>Kolmas kohtaus.</h3>

<p>
<span style="margin-left: 2em;">Sali Paulinan asunnossa.</span><br />
<br />
<span style="margin-left: 2em;">(Leontes, Polyxenes, Florizel, Perdita, Camillo,</span><br />
<span style="margin-left: 2em;">Paulina, hoviherroja ja seuralaisia tulee.)</span><br />
<br />
LEONTES.<br />
Paulina, jalo nainen, minkä lohdun<br />
Sult' olen saanut!<br />
<br />
PAULINA.<br />
<span style="margin-left: 9.5em;">Armollinen herra,</span><br />
Hyv' oli aikeeni, jos erehdyinkin.<br />
On täysin palkittu mun hyvät työni.<br />
Mut että te, kuninkaat kruunupäät.<br />
Ja vallanperijänne, nämä nuoret,<br />
Suvaitsette mun majahani tulla,<br />
On liikaa armoa, jot' eläissäni<br />
En ehdi koskaan maksaa.<br />
<br />
LEONTES.<br />
<span style="margin-left: 12em;">Oh, Paulina,</span><br />
Sua kunnioitus häirii. Tulimme nyt<br />
Kuningattaren kuvaa katsomaan.<br />
Mont' esinettä hauskaa, harvinaista<br />
Salissas ihailimme; mut ei nähty,<br />
Mit' innoin halaa tyttäreni nähdä,<br />
Äitinsä kuvaa.<br />
<br />
PAULINA.<br />
<span style="margin-left: 7.5em;">Niinkuin eläissänsä</span><br />
Hän oli verraton, niin, luulen, voittaa<br />
Kuvansa kuollut kaikki, mit' on nähty<br />
Tai ihmiskäsin tehty; siksi pidän<br />
Sit' erillään. Täss' on se: siinä elo<br />
Niin eläväks on mukailtu, kuin koskaan<br />
Voi uni mukaella kuolemaa.<br />
Katselkaa vain, ja ihmetelkää! &mdash;<br />
<br />
<span style="margin-left: 2em;">(Paulina vetää syrjään esiripun, niin että</span><br />
<span style="margin-left: 2em;">Hermionen vartalokuva tulee näkyviin.)</span><br />
<br />
Vait'olonne ma ymmärrän: se paras<br />
On ihmetyksen ilme. Sanokaahan: &mdash;<br />
Kuningas, ensin te: se eikö ole<br />
Näköinen, mitä?<br />
<br />
LEONTES.<br />
<span style="margin-left: 8em;">Hänen ryhtins' aivan!</span><br />
Mua toru, kallis kivi; silloin sanon:<br />
Hermione olet; ei, ei, hän sä olet,<br />
Jos et sa toru: niin hän oli hellä<br />
Kuin laps ja taivaan armo. &mdash; Mut, Paulina,<br />
Hermione noin kurttuinen ei ollut,<br />
Noin vanha ei kuin tuo.<br />
<br />
POLYXENES.<br />
<span style="margin-left: 12em;">Ei likimainkaan.</span><br />
<br />
PAULINA.<br />
Sit' ihmeempi on taiteilijan taito.<br />
Eteenpäin siirtyin kuusitoista vuotta,<br />
Hän kuvaa hänet niin, kuin nyt hän eläis.<br />
<br />
LEONTES.<br />
Ja voisikin nyt elää, yhtä paljon<br />
Lohduksi mulle, kuin nyt sydäntäni<br />
Tuo näkö kaivelee. Oi, noin hän seisoi<br />
Elävän ylevänä &mdash; lämmin elo<br />
Nyt tuoss' on kylmä &mdash; kun hänt' ensin kosin.<br />
Hyi, häpeän; mua kivi eikö soimaa,<br />
Ett' olen minä kovempi kuin se?<br />
Kuninkaallinen patsas, tenhovoimaa<br />
On suuruudessasi; taas esiin loihdit<br />
Mun syntini ja elinnesteet imet<br />
Sä tyttärestäsi, jok' ihmetyksest'<br />
On kivettynyt hänkin.<br />
<br />
PERDITA.<br />
<span style="margin-left: 11em;">Sallikaatte &mdash;</span><br />
Sit' älkää taiaks luulko &mdash; että tässä<br />
Nyt polvistun ja siunausta anon. &mdash;<br />
Oi, äiti, kallis kuningatar, joka<br />
Elosi päätit, kun sen aloin minä,<br />
Ojenna kätesi mun suudellani.<br />
<br />
PAULINA.<br />
Anteeksi! Patsas vast' on pystytetty,<br />
Ei värit vielä kuivat.<br />
<br />
CAMILLO.<br />
<span style="margin-left: 11.5em;">Syvään, herra,</span><br />
On suru teissä juurtunut, kun sit' ei<br />
Kuustoista ole talvea ja kesää<br />
Pois voinut puhaltaa tai kuivata.<br />
Niin kauan tuskin mikään ilo elää,<br />
Ja suru surmannut ois itsens' aikaa.<br />
<br />
POLYXENES.<br />
Veli hyvä, se jok' oli tähän syypää,<br />
Häll' olkoon valta ottaa murheest' osaa<br />
Niin runsaasti kuin tahtoo.<br />
<br />
PAULINA.<br />
<span style="margin-left: 14em;">Jospa oisin</span><br />
Tuon arvannut, ett' tämä kuva parka<br />
Noin teihin koskis &mdash; sillä mun on kivi &mdash;<br />
En sit' ois näyttänyt.<br />
<br />
LEONTES.<br />
<span style="margin-left: 11.5em;">Sit' älä peitä.</span><br />
<br />
PAULINA.<br />
Sit' ette katsella saa enää; vihdoin<br />
Te luulette sen liikkuvan.<br />
<br />
LEONTES.<br />
<span style="margin-left: 13.5em;">Seis! Älä!</span><br />
Kas, surma olkoon, minust' eikö se jo &mdash;<br />
Ken on sen tehnyt? &mdash; Veli, katsokaa,<br />
Se eikö hengitä, ja lämmin veri<br />
Sen suoniss' eikö virtaa?<br />
<br />
POLYXENES.<br />
<span style="margin-left: 13em;">Taitoteos!</span><br />
Sen huulillahan elo lämmin läikkyy.<br />
<br />
LEONTES.<br />
Ja silmäin loistossa on välähdystä.<br />
Noin voiko taide eksyttää?<br />
<br />
PAULINA.<br />
<span style="margin-left: 13.5em;">Sen peitän;</span><br />
Kuningas on jo suunniltaan; hän vihdoin<br />
Sen luulee elävän.<br />
<br />
LEONTES.<br />
<span style="margin-left: 9.5em;">Paulina, näin</span><br />
Mun kaksikymment' anna vuotta luulla.<br />
Ei kaiken mailman äly voita tätä<br />
Hulluuden suloisuutta. Älä peitä.<br />
<br />
PAULINA.<br />
Mua surettaa, ett' teitä näin ma kiusaan;<br />
Kiduttaa voisin vieläkin.<br />
<br />
LEONTES.<br />
<span style="margin-left: 13em;">Oi, tee se;</span><br />
Kidutus tuo on maultaan niin maire<br />
Kuin makein lemmen juoma. &mdash; Yhä tuntuu<br />
Kuin henki tuosta huokuis. Hieno taltta,<br />
Kun kiveen veistää hengen! Ilkuttenko,<br />
Jos häntä suutelen?<br />
<br />
PAULINA.<br />
<span style="margin-left: 10em;">Ei, herran tähden;</span><br />
Huulillaan kostea on puna vielä;<br />
Sen tärväis suutelu, ja maaliin itse<br />
Te tulisitte. Peitänkö ma kuvan?<br />
<br />
LEONTES.<br />
Ei vuoteen kahteenkymmeneen.<br />
<br />
PERDITA.<br />
<span style="margin-left: 14.5em;">Sen ajan</span><br />
Minäkin tässä katselisin tuota.<br />
<br />
PAULINA.<br />
Nyt joko huone jättäkäätte, taikka<br />
Varokaa vielä suurempata kummaa.<br />
Jos voitte sietää sen, niin laitan, että<br />
Tuo kuva liikkuu, astuu päin ja teitä<br />
Kätehen tarttuu; mutta silloin luullaan &mdash;<br />
Min kiellän minä &mdash; että paholaisen<br />
Liitossa olen.<br />
<br />
LEONTES.<br />
<span style="margin-left: 7.5em;">Anna hänen tehdä</span><br />
Jos mitä, tyynnä katson; puhua<br />
Jos mitä, tyynnä kuulen; yhtä helppo<br />
On antaa hänen puhua kuin käydä.<br />
<br />
PAULINA.<br />
Mut siihen vaaditahan valpas usko. &mdash;<br />
Nyt hiljaa, kaikki; se, ken luulee, että<br />
Tää luvatont' on taikaa, poistukoon.<br />
<br />
LEONTES.<br />
No, jatka; täält' ei kukaan liikahdakaan.<br />
<br />
PAULINA.<br />
Herätä hänet, soitto! &mdash;<br />
<span style="margin-left: 2em;">(Soitantoa.)</span><br />
<span style="margin-left: 12.5em;">Nyt on aika;</span><br />
Nyt heitä kivetykses; astu alas;<br />
Näkijät kaikki hämmästykseen saata.<br />
Ma hautas umpeen luon; no, tule, riennä;<br />
Tuonelle jätä jäykkyytes, sun sieltä<br />
Elämän ilo pelasti. &mdash; Te näette.<br />
Hän liikkuu.<br />
<span style="margin-left: 2em;">(Hermione astuu alas jalustalta.)</span><br />
<span style="margin-left: 6.5em;">Älkää peljästykö: tämä</span><br />
On yhtä hurskasta, kuin taikanikin<br />
On luvallista. Pois hänt' älkää syöskö,<br />
Ennenkuin taas hän kuolee; muuten hänet<br />
Tapatte kahdesti. No, kättä hälle!<br />
Kositte häntä, kun hän oli nuori.<br />
Nyt vanhana hän kosii.<br />
<br />
LEONTES (syleillen häntä).<br />
<span style="margin-left: 11.5em;">Hän on lämmin!</span><br />
Jos taikaa tää, se yht' on luvallista<br />
Kuin syöntikin.<br />
<br />
POLYXENES.<br />
<span style="margin-left: 8em;">Hän miestään syleilee.</span><br />
<br />
CAMILLO.<br />
Kapuvi kaulaan. Elossa jos on hän,<br />
Niin puhukoon hän myös.<br />
<br />
POLYXENES.<br />
<span style="margin-left: 12em;">Niin, ilmi tuokoon,</span><br />
Miss' elänyt hän on ja miten päässyt<br />
On kuolon kourista.<br />
<br />
PAULINA.<br />
<span style="margin-left: 10em;">Jos kerrottaisi,</span><br />
Ett' elää hän, niin sitä nauraisitte<br />
Kuin vanhaa tarinaa; mut nyt sen näette,<br />
Vaikk' ei hän vielä puhu. Malttakaa. &mdash;<br />
Välittäjäksi, neiti! Polvistukaa<br />
Ja siunaust' äidiltänne anokaa. &mdash;<br />
Huomatkaa, rouva: Perdita on löytty.<br />
<br />
<span style="margin-left: 2em;">(Perdita polvistuu Hermionen eteen.)</span><br />
<br />
HERMIONE.<br />
Jumalat, alas meihin katsokaa,<br />
Ja armon pyhät maljat vuodattakaa<br />
Mun tyttäreni päähän! &mdash; Kerro, lapsi.<br />
Mitenkä pelastuit? Miss' olet ollut?<br />
Kuink' isäs hoviin löysit? Tiedä, että,<br />
Kun kertoi Paulina, ett' oraakeli<br />
Sun elämisestäsi toiveit' antoi,<br />
Sua odottelin täällä.<br />
<br />
PAULINA.<br />
<span style="margin-left: 11em;">Tuosta toiste;</span><br />
Ilonne muuten häiriintyy, kun muutkin<br />
Kysellä tahtoisivat. &mdash; Yhteen menkää<br />
Te, miekot voiton saajat. Hurmauksenne<br />
Levitköön kaikkiin. Minä, vanha kyyhky,<br />
Oksalle lennän kuivalle, ja siinä<br />
Eloni loppuun itken puolisota<br />
Ijaksi kadonnutta.<br />
<br />
LEONTES.<br />
<span style="margin-left: 9.5em;">Ei, Paulina;</span><br />
Sa minult' olet miehen saapa, niinkuin<br />
Sinulta minä vaimon sain; niin oli<br />
Valalla sovittu. Sin' olet löynnyt<br />
Mun omani, vaan kuinka, sit' en tiedä;<br />
Näin hänet kuollehena, niinkuin luulin,<br />
Ja monet rukoukset suotta luin<br />
Ma hänen haudallansa. Kaukaa en<br />
Sinulle etsi kelpo puolisota &mdash;<br />
Ma tunnen hänen mielensä &mdash; Camillo,<br />
Tuo ota käsi; kunnias ja kuntos<br />
On täysin taattu, ja sen vahvistamme<br />
Me, kaksi kuningasta. &mdash; Lähtekäämme.<br />
<span style="margin-left: 2em;">(Hermionelle.)</span><br />
Kuin? &mdash; Katso veljeämme! &mdash; Anteeks suokaa,<br />
Ett' epäluuloin pyhät katsehenne<br />
Ma myrkytin! &mdash; Kas, tuossa vävysi,<br />
Kuninkaan poika, joka taivaan tahdost'<br />
On tyttäresi ylkämies. &mdash; Paulina,<br />
Vie meidät jonnekin, miss' ystävyksin<br />
Kysellä saamme, kertoilla, mit' osaa<br />
On kukin näytellyt sen pitkän ajan,<br />
Mink' eross' olimme. Niin, rientäkäämme.<br />
<br />
<span style="margin-left: 2em;">(Poistuvat.)</span><br />
</p>

</body>
</html>
